<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd"><html xmlns="http://www.w3.org/1999/xhtml">
<head><title></title>
</head>
<body>
<p height="0pt" width="0pt" align="justify">
<font size="2"> </font>
</p>
<p height="12pt" width="0pt" align="left">
<font size="4">
<font color="#2E74B5">目录</font>
</font>
</p>
<blockquote height="0pt" width="0pt" align="justify">
<a href="text00000.html#filepos0000011455">
<font size="2">
<font color="#003399">
<u>前</u>
</font>
</font>
 <font size="2">
<font color="#003399">
<u> </u>
</font>
</font>
 <font size="2">
<font color="#003399">
<u>言</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00000.html#filepos0000018062">
<font size="2">
<font color="#003399">
<u>凡</u>
</font>
</font>
 <font size="2">
<font color="#003399">
<u> </u>
</font>
</font>
 <font size="2">
<font color="#003399">
<u>例</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00000.html#filepos0000021840">
<font size="2">
<font color="#003399">
<u>世說新語卷上之上</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00000.html#filepos0000021960">
<font size="2">
<font color="#003399">
<u>德行第一</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00001.html">
<font size="2">
<font color="#003399">
<u>言語第二</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00002.html#filepos0000397649">
<font size="2">
<font color="#003399">
<u>世說新語卷上之下</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00002.html#filepos0000397649">
<font size="2">
<font color="#003399">
<u>政事第三</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00003.html">
<font size="2">
<font color="#003399">
<u>文學第四</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00004.html#filepos0000661456">
<font size="2">
<font color="#003399">
<u>世說新語卷中之上</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00004.html#filepos0000661456">
<font size="2">
<font color="#003399">
<u>方正第五</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00004.html#filepos0000806909">
<font size="2">
<font color="#003399">
<u>雅量第六</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00005.html">
<font size="2">
<font color="#003399">
<u>識鑒第七</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00005.html#filepos0000962110">
<font size="2">
<font color="#003399">
<u>世說新語卷中之下</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00005.html#filepos0000962230">
<font size="2">
<font color="#003399">
<u>賞譽第八上</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00006.html">
<font size="2">
<font color="#003399">
<u>賞譽第八下</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00006.html#filepos0001147731">
<font size="2">
<font color="#003399">
<u>品藻第九</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00007.html">
<font size="2">
<font color="#003399">
<u>規箴第十</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00007.html#filepos0001319868">
<font size="2">
<font color="#003399">
<u>捷悟第十一</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00007.html#filepos0001334005">
<font size="2">
<font color="#003399">
<u>夙惠第十二</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00007.html#filepos0001349716">
<font size="2">
<font color="#003399">
<u>豪爽第十三</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00007.html#filepos0001370453">
<font size="2">
<font color="#003399">
<u>世說新語卷下之上</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00007.html#filepos0001370573">
<font size="2">
<font color="#003399">
<u>容止第十四</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00007.html#filepos0001414708">
<font size="2">
<font color="#003399">
<u>自新第十五</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00007.html#filepos0001421530">
<font size="2">
<font color="#003399">
<u>企羡第十六</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00007.html#filepos0001434079">
<font size="2">
<font color="#003399">
<u>傷逝第十七</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00007.html#filepos0001461756">
<font size="2">
<font color="#003399">
<u>棲逸第十八</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00008.html">
<font size="2">
<font color="#003399">
<u>賢媛第十九〔一〕</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00008.html#filepos0001585793">
<font size="2">
<font color="#003399">
<u>術解第二十</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00008.html#filepos0001604785">
<font size="2">
<font color="#003399">
<u>巧蓺第二十一</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00008.html#filepos0001629180">
<font size="2">
<font color="#003399">
<u>寵禮第二十二</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00008.html#filepos0001633464">
<font size="2">
<font color="#003399">
<u>任誕第二十三〔一〕</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00009.html">
<font size="2">
<font color="#003399">
<u>簡傲第二十四</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00009.html#filepos0001748099">
<font size="2">
<font color="#003399">
<u>世說新語卷下之下</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00009.html#filepos0001748219">
<font size="2">
<font color="#003399">
<u>排調第二十五〔一〕</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00009.html#filepos0001850281">
<font size="2">
<font color="#003399">
<u>輕詆第二十六</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00009.html#filepos0001906484">
<font size="2">
<font color="#003399">
<u>假譎第二十七</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00009.html#filepos0001932524">
<font size="2">
<font color="#003399">
<u>黜免第二十八</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00009.html#filepos0001951127">
<font size="2">
<font color="#003399">
<u>儉嗇第二十九</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00010.html">
<font size="2">
<font color="#003399">
<u>汰侈第三十</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00010.html#filepos0001976531">
<font size="2">
<font color="#003399">
<u>忿狷第三十一〔一〕</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00010.html#filepos0001984660">
<font size="2">
<font color="#003399">
<u>讒險第三十二</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00010.html#filepos0001993029">
<font size="2">
<font color="#003399">
<u>尤悔第三十三</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00010.html#filepos0002026122">
<font size="2">
<font color="#003399">
<u>紕漏第三十四</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00010.html#filepos0002041152">
<font size="2">
<font color="#003399">
<u>惑溺第三十五</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00010.html#filepos0002054473">
<font size="2">
<font color="#003399">
<u>仇隙第三十六</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00010.html#filepos0002071061">
<font size="2">
<font color="#003399">
<u>世說新語序目</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00010.html#filepos0002073558">
<font size="2">
<font color="#003399">
<u>世說舊題一首舊跋二首</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00010.html#filepos0002075193">
<font size="2">
<font color="#003399">
<u>世說新語常⾒⼈名異稱表</u>
</font>
</font>
</a>
</blockquote>
<blockquote height="0pt" width="0pt" align="justify">
<a href="text00010.html#filepos0002103021">
<font size="2">
<font color="#003399">
<u>四庫全書總⽬提要世說新語三卷</u>
</font>
</font>
</a>
</blockquote>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<span id="filepos0000011455"></span>
<p height="0pt" width="0pt" align="center">
<font size="5">
<b>
<font color="#66FFFF">前</font>
</b>
</font>
 <font size="5">
<b>
<font color="#66FFFF"> </font>
</b>
</font>
 <font size="5">
<b>
<font color="#66FFFF">言</font>
</b>
</font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="right">周祖謨</p>
<p height="0pt" width="0pt" align="justify">
<font size="2"> </font>
</p>
<p height="0pt" width="2em" align="justify">
<font size="4">世說新語雖是古代的⼀部⼩說，但⼀直為研究漢末魏晉間的歷史、語⾔和⽂學的⼈所重視。作者南朝宋臨川王劉義慶，史稱「愛好⽂義，⽂辭雖不多，⾜為宗室之表」。此書採集前代遺聞軼事，錯綜⽐類，分德⾏、⾔語等三⼗六⾨，所涉及到的重要⼈物不下五、六百⼈，上⾃帝王卿相，下⾄⼠庶僧徒，都有所記載。從中我們可以觀察到當時⼈物的⾵貌、思想、⾔⾏和社會的⾵俗、習尚，這確實是很好的歷史資料。⾄於⽂辭之美，簡樸雋永，尤為⼈所稱道。其書⼜得梁劉孝標為之注，於⼈物事蹟，記述更加詳備。孝標博綜羣書，隨⽂施注，所引經史雜著四百餘種，詩賦雜⽂七⼗餘種，可謂弘富；⽽且所引的書籍後代⼤都亡佚無存，所以清代的輯佚家莫不視為鴻寶。在劉孝標注以前，舊有敬胤注，⾒⽇本影印的宋本世說汪藻所撰的敘錄考異。汪藻在考異中所錄敬胤書共五⼗⼀條，其中⼗三條無注。案敬胤事蹟無考，據「王丞相雲刁⽞亮之察察」⼀條注⽂，知與卞彬同時，當為南⿑⼈。敬胤注與劉孝標注全不相同，雖採錄史書較詳，⽽缺乏翦裁，除雜引史書外，閑或對臨川原作有所駁正。今本世說尤悔篇「劉琨善能招延」⼀條的注⽂中尚有敬胤注按語，不曾被宋⼈刪去，惟⽂句⼩有裁截。敬胤原書早已亡佚，⽽劉孝標注獨傳⾄今，這或與孝標書晚出，且引據該洽，注釋詳密，翦裁得當有關。孝目標名聲⼜⾼於敬胤，⾃不待⾔。今本孝標注幾經傳寫，宋刻本已與唐寫本不盡相同，疑其中也不免有敬胤按語夾雜在內。惟孝標所注，雖說精密，仍有疏漏紕繆，直⾄近代始有⼈鉤深索隱，為之補正。本書名為箋疏，是外舅余嘉錫（季豫）先⽣所著。作者為史學名家，以精於考證古代⽂獻著稱，歷任北京各⼤學教授，講授⽬錄學、經學通論、駢體⽂等課程。平⽣以著述為事，博覽羣書，對⼦史雜著尤為嫺熟，著有四庫提要辨證、⽬錄學發微、餘嘉錫論學雜著等書。本書經始於⼀九三七年，曾分⽤五⾊筆以唐、宋類書和唐寫本世說殘卷校勘今本，⼀九三⼋年五⽉⼜⽤⽇本影印宋本與明、清刻本對校。于時國難⽇深，民族存亡，危如累卵，令⼈憤悶難平。七⽉七⽇盧溝橋事變作，北平淪陷，作者不得南旋，書後有題記稱：「讀之⼀過，深有感於永嘉之事，後之視今，亦猶今之視昔。他⽇重讀，回思在莒，不知其欣戚為何如也。」⾃此以後，作者⼀⾯筆錄李慈銘的批校、程炎震的箋證、李詳（審⾔）的箋釋（載⼀九三九年制⾔雜誌第五⼗⼆期）以及近⼈談到的有關世說的解釋；⼀⾯泛覽史傳羣書，隨⽂疏解，詳加考校，分別⽤朱墨等⾊筆書寫在三部刻本中。每條疏記，動輒⾧達⼆、三百字，楷法精細不苟。字⼤者如⾖，⼩者如粟，甚且錯落於刻本字裡⾏間，稠密無間。⽤⼼之專，殆⾮常⼈所能及。平時夙興夜寐，直⾄逝世前⼆年，即⼀九五三年，⼗餘年間，幾乎有⼀半時⽇⽤在這部箋疏上了。惟平⽣寫作，向無⽚楮箋記，臨紙檢書，全憑記憶，隨筆⽽下。⾃謂：「⼀⽣所著甚多，于此最為勞瘁。」可惜晚年右臂⿇痹，精⼒就衰，未能親⾃謄錄，編次成書。因⽽書中也有徵引別家之說，⽽沒有能加案語的。今承乏整理，前後披尋，屢經抄錄，才轉成清本。箋疏內容極為廣泛，但重點不在訓解⽂字，⽽主要注重考案史實。對世說原作和劉孝標注所說的⼈物事蹟，⼀⼀尋檢史籍，考核異同；對原書不備的，略為增補，以廣異聞；對事乖情理的，則有所評論，以明是⾮。同時，對晉書也多有駁正。這種作法跟劉孝標注和裴松之三國志注的作法如出⼀轍。裴松之上三國志注表說：「按三國雖歷年不遠，⽽事關漢、晉，⾸尾所涉，出⼈百載，注記紛錯，每多⾇互。其壽（陳壽）所不載，事宜存錄者，則罔不畢取，以補其闕。或同說⼀事，⽽辭有乖雜，或出事本異，疑不能判，並皆抄內，以備異聞。若乃紕繆顯然，⾔不附理，則隨違矯正，以懲其妄。」這些話也恰恰可以說明本書作者意旨之所向。古⼈說「君⼦多識前⾔往⾏以畜其德」，研究前代歷史，⾃當明鑒戒，勵節概。作者注此書時，正當國家多難，剝久未複之際，既「有感於永嘉之事」，則于魏、晉⾵習之澆薄，賞譽之不當，不能不有所議論，⽤意在於砥礪⼠節，明辨是⾮，這⼜與史評相類。這部書的原稿既然分寫在三部書中，要條分縷析，整理成書是極為困難的。⾸先要綜合各本，移錄成編，然後依照原書每條正⽂和注⽂的先後序列箋疏，使與原⽂相對應。因此校移錄費時。幸得友⼈相助，始錄成清稿⼆⼗六冊。于五⼗年代中曾遠寄滬濱，由中華書局上海編輯所請徐震堮先⽣覆檢所抄有無錯誤，以便定稿付印。然稽留三載，未能檢校，但別紙加⼰案若⼲條於箋疏之後，⽽與原來邀請覆查之旨不符。因索回與妻余淑宜和⾧⼦⼠琦就清稿檢核，並加標點。淑宜著⼒最多，理當同署。對於徐⽒案語，⼀律不⽤，以免掠美之嫌。本書⾃開始整理迄今，中間⼀再拖延，屢承海內外學者垂問，現在總算有了定稿，可以跟讀者⾒⾯了。箋疏既然是遺著，未便妄加刪節。標點容有疏失，希望讀者指正。⼜本書付印時，承中華書局張忱⽯先⽣細⼼審校，在此謹致謝意。</font>
</p>
<p height="0pt" width="16em" align="justify">
<font size="4">⼀九⼋零年⼗⼆⽉⼀⽇於北京⼤學</font>
</p>
<p height="0pt" width="0pt" align="justify">
<font size="2"> </font>
</p>
<span id="filepos0000018062"></span>
<p height="0pt" width="0pt" align="center">
<font size="5">
<b>
<font color="#66FFFF">凡</font>
</b>
</font>
 <font size="5">
<b>
<font color="#66FFFF"> </font>
</b>
</font>
 <font size="5">
<b>
<font color="#66FFFF">例</font>
</b>
</font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="2em" align="justify">
<font size="4">⼀、世說新語傳流較早的刻本是南宋刻本。現在所知有三種：</font>
</p>
<p height="0pt" width="2em" align="justify">
<font size="4">(1)⽇本尊經閣叢刊中所影印的宋⾼宗紹興⼋年董爪刻本。書分三卷，書後有汪藻所撰敘錄兩卷，包括考異和⼈名譜各⼀卷。</font>
</p>
<p height="0pt" width="2em" align="justify">
<font size="4">(2)宋孝宗淳熙⼗五年陸遊刻本，明嘉靖間吳郡袁褧（尚之）嘉趣堂有重雕本。書分三卷，每卷⼜分上下。清道光間浦江周⼼如紛欣閣⼜重雕袁本，稍有刊正。光緒間王先謙⼜據紛欣閣本傳刻。</font>
</p>
<p height="0pt" width="2em" align="justify">
<font size="4">(3)清初徐幹學傳是樓所藏宋淳熙⼗六年湘中刻本，與紹興⼋年本相近⽽與袁本頗有不同。沈寶硯有校記，⾒涵芬樓影印嘉趣堂本後。三種宋刻本，以第⼀種董爪本最佳。</font>
</p>
<p height="0pt" width="2em" align="justify">
<font size="2"> </font>
</p>
<p height="0pt" width="2em" align="justify">
<font size="4">⼆、唐⼈稱世說新語為世說新書。⽇本舊家藏有唐寫本世說新書殘卷，上虞羅⽒曾影印⾏世。全書當為⼗卷本，與隋書經籍志所著錄的世說劉孝標注卷數相同。此本只存「規箴」、「捷悟」、「夙慧」、「豪爽」幾篇，⽂字遠勝於宋本。</font>
</p>
<p height="0pt" width="2em" align="justify">
<font size="4">三、本書所印世說新語采⽤王先謙重雕紛欣閣本，以影宋本、袁本、沈寶硯本對校，摘其重要者記於每條之後。舉凡⼀般的異體字和各本的明顯訛誤，概不錄⼊。所錄都略有斷制，不以不備為嫌。董爪本和沈本都從晏殊本出，所以遇「殊」字都改作「絕」，⽂義往往不通，今⼀律不記。</font>
</p>
<p height="0pt" width="2em" align="justify">
<font size="4">四、本書⼀依原書編次，箋疏列于原⽂每條之後，⽤數位標誌先後，與原書正⽂或注⽂之下所加數位相對照，讀者可以依次尋閱。</font>
</p>
<p height="0pt" width="2em" align="justify">
<font size="4">五、箋疏⼀條之內先舉前⼈已有的箋釋或按語，後出作者⼰說。前⼈所解，凡有引⽤，均標明姓⽒。如與作者所⾒不合，則別加案語。凡未舉前⼈姓⽒的都是作者的箋注。</font>
</p>
<p height="0pt" width="2em" align="justify">
<font size="4">六、王⽒重刻紛欣閣本卷⾸有世說新語序跋，今附印於書後，以資參考。</font>
</p>
<p height="0pt" width="2em" align="justify">
<font size="4">七、世說（包括劉注）所涉及⼈物共達⼀千五百餘⼈，⽽名號及稱謂不⼀，舊刻本雖附有「釋名」，然極不完備。⼜世說⼀書，劉注徵引典籍達四百餘種，今絕⼤部分已亡佚。為便於讀者查索本書中的⼈名、書名，特編世說新語常⾒⼈名異稱表、世說新語⼈名索引、世說新語引書索引，三者皆由張忱⽯先⽣為之。</font>
</p>
<p height="0pt" width="2em" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<span id="filepos0000021840"></span>
<p height="0pt" width="0pt" align="left">
<font size="4">
<font color="#385623">世說新語卷上之上</font>
</font>
</p>
<span id="filepos0000021960"></span>
<p height="0pt" width="0pt" align="left">
<font size="4">
<b>
<font color="#385623">德行第一</font>
</b>
</font>
</p>
<p height="0pt" width="2em" align="justify">
<font size="4">
<font color="#000000">１陳仲舉言為士則，行為世範，</font>
</font>
 <font color="#C00000">〔一〕</font>
 <font size="4">
<font color="#000000">登車攬轡，有澄清天下之志。</font>
</font>
 <font color="#262626">汝南先賢傳曰：「陳蕃字仲舉，汝南平輿人。有室，荒蕪不埽除，曰：『大丈夫當為國家埽天下。』值漢桓之末，閹豎用事，外戚豪橫。及拜太傅，與大將軍竇武謀誅宦官，反為所害。」</font>
 <font size="4">
<font color="#000000">為豫章太守，</font>
</font>
 <font color="#C00000">〔二〕</font>
 <font color="#262626">海內先賢傳曰：「蕃為尚書，以忠正忤貴戚，不得在臺，遷豫章太守。」</font>
 <font size="4">
<font color="#000000">至，便問徐孺子所在，</font>
</font>
 <font color="#C00000">〔三〕</font>
 <font size="4">
<font color="#000000">欲先看之。</font>
</font>
 <font color="#262626">謝承後漢書曰：「徐穉字孺子，豫章南昌人。清妙高跱，超世絕俗。前後為諸公所辟，雖不就，及其死，萬里赴弔。常豫炙雞一隻，以綿漬酒中，㬥乾，以裹雞，徑到所赴冢隧外，以水漬綿，斗米飯，白茅為藉，以雞置前。酹酒畢，留謁即去，不見喪主。」</font>
 <font size="4">
<font color="#000000">主簿白：「群情欲府君先入廨。」</font>
</font>
 <font color="#C00000">〔四〕</font>
 <font size="4">
<font color="#000000">陳曰：「武王式商容之閭，席不暇煗。</font>
</font>
 <font color="#262626">許叔重曰：「商容，殷之賢人，老子師也。」車上跽曰式。</font>
 <font color="#C00000">〔五〕</font>
 <font size="4">
<font color="#000000">吾之禮賢，有何不可！」</font>
</font>
 <font color="#262626">袁宏漢紀曰：「蕃在豫章，為穉獨設一榻，去則懸之，見禮如此。」</font>
 <font color="#C00000">〔六〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李詳云：「案蔡邕陳太丘碑文『文為德表，範為士則』。魏志鄧艾傳作『文為世範，行為士則』。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「陳為豫章，范書不記其年，以穉傳『延熹二年，蕃與胡廣上疏薦穉等』推之，知在永壽間。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">御覽四百三引海內先賢行狀曰：「徐孺子徵聘未嘗出門，赴喪不遠萬里。常事江夏黃公，薨，往會其葬。家貧無以自供，磨鏡具自隨。每至所在，賃磨取資，然後得前。既至設祭，哭畢而返。陳仲舉為豫章太守，召之則到，饋之則食，但不服事，以成其節。」袁宏後漢紀二十二曰：「蕃以禮請為功曹，穉為之起，既謁而退。蕃饋之粟，受而分諸鄰里。」</font>
</p>
<p height="0pt" width="2em" align="left">
<font color="#262626">袁宏後漢紀二十二云：「穉少時，遊學國中，江夏黃瓊教授於家，故穉從之諮訪大義。瓊後仕進，位至三司，穉絕不復交。及瓊薨當葬，穉乃赴弔進酹，哀哭而去。」據此則瓊嘗為孺子所師事，宜其萬里赴弔，不徒感其辟舉之恩而已。然平生篤於風義，其所赴弔不獨黃瓊，凡故舊死喪，莫不奔赴。故本傳稱郭林宗有母憂，穉往弔之，置生芻一束於廬前而去。又宋談鑰嘉泰吳興志卷四曰：「烏程縣孺山在縣東三十八里。三吳土地記云：『後漢徐孺子哭友人冀州刺史姚元起於此。時九江何子翼嘲之曰：南州孺子，弔生哭死。前慰林宗，後傷元起。』」皆其證。風俗通三曰：「公車徵士，豫章徐孺子比為太尉黃瓊所辟，禮文有加。孺子隱者，初不答命。瓊薨，既葬，負𥭊𢌲齎一盤醊，哭於墳前。孫子琰故五官郎將，以長孫制杖，聞有哭者，不知其誰，亦於倚廬哀泣而已。孺子無有謁刺，事訖便去。子琰大怪其故，遣瓊門生茅季瑋追請，辭謝，終不肯還。」</font>
</p>
<p height="0pt" width="2em" align="left">
<font color="#262626">御覽四百七十四引謝承後漢書曰：「徐穉字孺子，豫章人。家貧常自耕稼，恭儉義讓，所居服其德。屢辟公府不起。時陳蕃為太守，以禮請署功曹，穉不免之，既謁而退。蕃在郡不接賓客，唯穉來特設一榻，去則懸之。後舉有道，拜太原太守，皆不就。」</font>
</p>
<p height="0pt" width="2em" align="left">
<font color="#262626">朱子語類百三十五曰：「徐孺子以綿漬酒藏之雞中去弔喪，便以水浸綿為酒以奠之便歸。所以如此者，是要用他自家酒，不用別處底。所以綿漬者，蓋路遠難以器皿盛故也。」</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">左暄三餘偶筆五曰：「漢人稱太守為明府。章懷注後漢書張湛傳云：『郡守所居曰府，府者尊高之稱。』又府君亦太守之稱，如後漢書劉平傳：『龐萌反于彭城，攻敗太守孫萌。平時為郡吏，號泣請曰：願以身代府君。』三國志：『孫策進軍豫章，華歆為太守，葛巾迎策。策謂歆曰：府君年德名望，遠近所歸。』」</font>
</p>
<p height="0pt" width="2em" align="left">
<font color="#C00000">〔五〕</font>
 <font color="#262626">李慈銘云：「所引許叔重云云，當出許君淮南子注。今淮南子繆稱訓『老子學商容』。高誘注云：『商容，神人也。』與許君異。」太平寰宇記一百六洪州南昌縣：「徐孺子臺在州東南二里。輿地志云：『臺在縣東湖小洲上。郡守陳蕃所立。』」</font>
</p>
<p height="0pt" width="2em" align="left">
<font color="#C00000">〔六〕</font>
 <font color="#262626">後漢書陳蕃傳曰：「父友同郡薛勤來候之，謂蕃曰：『孺子何不洒掃以待賓客？』蕃曰云云。」</font>
</p>
<p height="0pt" width="2em" align="left">
<font size="4">
<font color="#000000">２周子居常云：「吾時月不見黃叔度，則鄙吝之心已復生矣。」</font>
</font>
 <font color="#C00000">〔一〕</font>
 <font color="#262626">子居別見。典略曰：「黃憲字叔度，汝南慎陽人。時論者咸云『顏子復生』。而族出孤鄙，父為牛醫。潁川荀季和執憲手曰：『足下吾師範也。』後見袁奉高曰：『卿國有顏子，寧知之乎？』奉高曰：『卿見吾叔度邪？』戴良少所服下，見憲則自降簿，悵然若有所失。母問：『汝何不樂乎？復從牛醫兒所來邪？』良曰：『瞻之在前，忽焉在後，所謂良之師也。』」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案子居名乘，見下賞譽門注引汝南先賢傳云云。後漢書黃憲傳以此二語為陳蕃、周舉之言。」嘉錫案：黃叔度嘗與周子居同舉孝廉，見風俗通及聖賢群輔錄。本書賞譽篇注言「子居非陳仲舉、黃叔度之儔則不交」。此宜是子居之言，范書蓋誤也。</font>
</p>
<p height="0pt" width="2em" align="left">
<font color="#262626">程炎震云：「范書黃憲傳載此語，作陳蕃、周舉相謂之詞。袁宏後漢紀則作子居語。」</font>
</p>
<p height="0pt" width="2em" align="left">
<font size="4">
<font color="#000000">３郭林宗至汝南造袁奉高，</font>
</font>
 <font color="#C00000">〔一〕</font>
 <font color="#262626">續漢書曰：「郭泰字林宗，太原介休人。泰少孤，年二十，行學至成皋，屈伯彥精廬。乏食，衣不蓋形，而處約味道，不改其樂。李元禮一見稱之曰：『吾見士多矣，無如林宗者也。』及卒，蔡伯喈為作碑，曰：『吾為人作銘，未嘗不有慚容，唯為郭有道碑頌無愧耳。』初，以有道君子徵。泰曰：『吾觀乾象人事，天之所廢不可支也。』遂辭以疾。」汝南先賢傳曰：「袁宏字奉高，慎陽人。友黃叔度於童齒，薦陳仲舉於家巷。辟太尉掾，卒。」</font>
 <font size="4">
<font color="#000000">車不停軌，鸞不輟軛。詣黃叔度，乃彌日信宿。人問其故？林宗曰：「叔度汪汪如萬頃之陂。澄之不清，擾之不濁，其器深廣，難測量也。」</font>
</font>
 <font color="#262626">泰別傳曰：「薛恭祖問之，泰曰：『奉高之器，譬諸汎濫，</font>
 <font color="#C00000">〔二〕</font>
 <font color="#262626">雖清易挹也。』」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「成皋」景宋本及袁本俱作「城阜」。</font>
</p>
<p height="0pt" width="2em" align="left">
<font color="#262626">注「雖清易挹也」「也」字景宋本及沈本俱作「耳」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：廣記卷一百六十九引世說曰：「郭泰秀立高峙，澹然淵停。九州之士，悉凜凜宗仰，以為覆蓋。蔡伯喈告盧子幹、馬日磾曰：『吾為天下碑銘多矣，未嘗不有慚，唯為郭先生碑頌，無愧色耳。』」疑所引即是此注，其詳略不同者，今本已為宋人所刊削故也。寰宇記四十一曰：「周武帝時除天下碑，唯林宗碑，詔特留。」程炎震云：「劉攽曰：『袁閬字奉高，袁閎字夏甫。此言奉高，則閎當作閬。』按閎是袁安玄孫。安傳云：汝陽人。閬嘗為汝南功曹，見范書王龔傳，明著其字奉高。劉說是也。奉高、叔度，同為慎陽人，故林宗得并造之耳。文選褚淵碑注引范書，誤作袁宏。胡氏考異訂宏為閎。足知唐初范書已誤袁閬作袁閎矣。」李慈銘云：「案後漢書：袁閎字夏甫，汝南汝陽人。司徒安之玄孫。終身未嘗應辟召，而黃憲傳亦載奉高之器云云。章懷注：奉高為閎字。然王龔傳云：龔遷汝南太守。功曹袁閬字奉高。數辭公府之命。則奉高乃袁閬。此注引汝南先賢傳，似亦閬而非閎。但范書未著閬為何縣人，亦不言其卒於何官，而此下言語篇有邊文禮見袁奉高云云。又有荀慈明與汝南袁閬相見云云。宋劉原父謂黃憲傳袁閎乃袁閬之訛。近時洪筠軒說亦同。而孫頤谷謂當時蓋有兩袁閎：一字夏甫，一字奉高。又有一袁閬。然黃憲傳中先出袁閎注云：閎一作閬。疑此閎字本是誤文。劉氏、洪氏之說差為得之。若據孫說，不容汝南一郡之中，同時名士有兩袁閎；又不容慎陽一縣，並時有兩袁奉高也。」嘉錫案：文選集注百十六李善引范曄後漢書，正作袁閬。足見唐初人所見范書並不誤。其文選注及此注作袁閎者，乃宋時淺人據誤本范書改之耳。諸家紛紛考辨，雖復與古暗合，然今既見唐寫本，則此事不待繁言而自解矣。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「汎當依范書黃憲傳作氿。」嘉錫案：此出郭泰別傳，見後漢書黃憲傳注及御覽四百四十六。</font>
</p>
<p height="0pt" width="2em" align="left">
<font size="4">
<font color="#000000">４李元禮風格秀整，高自標持，欲以天下名教是非為己任。</font>
</font>
 <font color="#C00000">〔一〕</font>
 <font color="#262626">薛瑩後漢書曰：「李膺字元禮，潁川襄城人。抗志清妙，有文武儁才。遷司隸校尉，為黨事自殺。」</font>
 <font size="4">
<font color="#000000">後進之士，有升其堂者，皆以為登龍門。</font>
</font>
 <font color="#262626">三秦記曰：「龍門，一名河津，去長安九百里。水懸絕，龜魚之屬莫能上，上則化為龍矣。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">御覽四百四十七引袁子正書曰：「李膺言出于口，人莫得違也。有難李君之言者，則鄉黨非之。李君與人同輿載，則名聞天下。」嘉錫案：此出袁山松後漢書，見御覽四百六十五。又出袁宏後漢紀二十二。</font>
</p>
<p height="0pt" width="2em" align="left">
<font size="4">
<font color="#000000">５李元禮嘗歎荀淑、鍾皓</font>
</font>
 <font color="#262626">先賢行狀曰：「荀淑，字季和，潁川潁陰人也。所拔韋褐芻牧之中，執案刀筆之吏，皆為英彥。舉方正，補朗陵侯相，所在流化。鍾皓字季明，潁川長社人。父、祖至德著名。皓高風承世，除林慮長，不之官。人位不足，天爵有餘。」</font>
 <font size="4">
<font color="#000000">曰：「荀君清識難尚，鍾君至德可師。」</font>
</font>
 <font color="#C00000">〔一〕</font>
 <font color="#262626">海內先賢傳曰：「潁川先輩，為海內所師者：定陵陳穉叔、潁陰荀淑、長社鍾皓。少府李膺宗此三君，常言：『荀君清識難尚，陳鍾至德可師。』」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：魏志鍾繇傳注引先賢行狀亦言「時郡中先輩為海內所歸者，蒼梧太守定陵陳穉叔、故黎陽令潁陰荀淑及皓」。宋本作為「陳鍾叔」，誤也。</font>
</p>
<p height="0pt" width="2em" align="left">
<font color="#262626">程炎震云：「四長年輩以范書考之，鍾無卒年。荀最早，生于建初八年，長元禮二十七歲。陳最少，生于永元十六年，長元禮六歲。鍾年六十九，范史不著卒于何年。魏書鍾繇傳注引先賢行狀，陳寔少皓十七歲，則皓生于元和三年丙戌，長元禮二十四歲也。」</font>
</p>
<p height="0pt" width="2em" align="left">
<font size="4">
<font color="#000000">６陳太丘詣荀朗陵，</font>
</font>
 <font color="#C00000">〔一〕</font>
 <font size="4">
<font color="#000000">貧儉無僕役。</font>
</font>
 <font color="#262626">陳寔字仲弓，潁川許昌人。為聞喜令、太丘長，風化宣流。</font>
 <font size="4">
<font color="#000000">乃使元方將車，</font>
</font>
 <font color="#262626">先賢行狀曰：「陳紀字元方，寔長子也。至德絕俗，與寔高名並著，而弟諶又配之。每宰府辟召，羔雁成群，世號『三君』，百城皆圖畫。」</font>
 <font color="#C00000">〔二〕</font>
 <font size="4">
<font color="#000000">季方持杖後從。長文尚小，載箸車中。既至，荀使叔慈應門，慈明行酒，餘六龍下食。</font>
</font>
 <font color="#262626">張璠漢紀曰：「淑有八子：儉、鯤、靖、燾、汪、爽、肅、敷。淑居西豪里，縣令苑康曰，『昔高陽氏有才子八人』，遂署其里為高陽里。時人號曰八龍。」</font>
 <font color="#C00000">〔三〕</font>
 <font size="4">
<font color="#000000">文若亦小，坐箸𨞢前。于時太史奏：「真人東行。」</font>
</font>
 <font color="#C00000">〔四〕</font>
 <font color="#262626">檀道鸞續晉陽秋曰：「陳仲弓從諸子姪造荀父子，于時德星聚，太史奏：『五百里賢人聚。』」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「陳寔字仲弓」景宋本及袁本「陳」字下皆有「寔傳曰」三字。「持杖後從」「後從」，景宋本及沈本俱作「從後」。注「鯤」景宋本及沈本俱作「緄」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">御覽三百八十四引漢雜事曰：「陳寔字仲弓，漢末太史家瞻星，有德星見，當有英才賢德同遊者。書下諸郡縣問。潁川郡上事：其日有陳太丘父子四人俱共會社，小兒季方御，大兒元方從，抱孫子長文，此是也。」嘉錫案：父子同游，人間常事，何至上動天文？此蓋好事者為之，本無可信之理。據漢雜事所載，殆時人欽重太丘名德，造作此言，與荀氏無與焉。乃其後人自為家傳，附會此事，以為家門光寵，斯其誣罔虛謬，足令識者齒冷矣。隋志有漢魏吳蜀舊事八卷，又秦漢以來舊事十卷，唐志並著錄。御覽所引漢雜事，不知是出此二書否？朱子晦菴文集三十五答劉子澄書曰：「近看溫公論東漢名節處，覺得有未盡處。但知黨錮諸賢趨死不避，為光武明章之烈，而不知建安以後，中州士大夫只知有曹氏，不知有漢室，卻是黨錮殺戮之禍有以敺之也。且以荀氏一門論之，則荀淑正言於梁氏用事之日，而其子爽已濡跡於董卓專命之朝，及其孫彧則遂為唐衡之婿，曹操之臣，而不知以為非矣。蓋剛方直大之氣，折於凶虐之餘，而漸圖所以全身就事之計。想其當時父兄師友之間，自有一種議論，文飾蓋覆，使驟而聽之者不覺其為非，而真以為是必有深謀奇計，可以活國救民於萬分之一也。邪說橫流，所以甚於洪水猛獸之害，孟子豈欺予哉！」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">古文苑十九邯鄲淳後漢鴻臚陳君碑云：「君諱紀字元方，太丘君之元子也。顯考君以茂行崇冠先疇，季弟亦以英才知名當世。孝靈之初，並遭黨錮，俱處于家，號曰三君。及太丘君疾病終亡，喪過乎哀。禮既除，戚容彌甚。豫州刺史嘉懿至德，命敕百城，圖畫形象。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">史通採撰篇曰：「夫郡國之籍，譜牒之書，務欲矜其州里，誇其氏族。讀之者安可不練其得失，明其真偽者乎？至於江東五儁，始自會稽典錄；潁川八龍，出於荀氏家傳。而脩漢、晉史者，皆徵彼虛譽，定為實錄。苟不別加研覈，何以詳其是非？」嘉錫案：八龍之名，見范書荀淑傳，而其事蹟，則惟爽有傳。靖附見淑傳云：「靖有至行，年五十而終，號曰玄行先生。」悅傳云：「儉之子也。儉早卒。」彧傳云：「父緄為濟南相。緄畏憚宦官，乃為彧娶中常侍唐衡女。」如是而已。魏志彧傳亦僅云：「父緄濟南相，叔爽司空。」其餘四龍，生平竟不見於史傳。孝標注徵引至詳，亦僅慈明見言語篇注。叔慈見品藻篇注。而此條注中並不言八龍始末，惟陶淵明聖賢群輔錄引荀氏譜云：「荀儉字伯慈，漢侍中悅之父。儉弟緄，字仲慈，濟南相，漢光祿大夫彧之父，年六十六。緄弟靖，字叔慈。或問汝南許劭『靖爽孰賢？』劭曰：『二人皆玉也。慈明外朗，叔慈內潤。』靖隱身修學，進退以禮。太尉辟不就，年五十五。靖弟燾，字慈光，舉孝廉，年七十。燾弟汪，字孟慈，昆陽令，年六十。汪弟爽，字慈明，董卓徵為平原相，遷光祿勳、司空，出自巖藪，九十三日遂登台司，年六十三。爽弟肅，字敬慈，守舞陽令，年五十。肅弟旉，字幼慈，司徒掾，年七十。」此可補孝標注之遺。觀諸書所述，八龍之中，慈明名最著，叔慈次之，餘六龍碌碌無所短長。足見純盜虛聲，原非實錄。據群輔錄，後漢時尚有汝南周燕五子，及北海公沙穆五子，並號五龍，乃不為人所知。而荀氏八龍，獨為人所稱述。蓋以慈明位至三公，文若及其子孫又顯於魏、晉故也。考悅、彧同為曹操所辟，而悅忠於獻帝，與彧終為曹氏佐命者不同。所著漢紀、申鑒，皆卓然足以自傳，不愧為荀氏之才子。文若小於仲豫十三歲，而此節言德星之聚，有文若而無仲豫，其故可知矣。大較後漢人之以龍名者，惟孔明臥龍、管寧龍尾，斯為不負。他皆虛美溢量，未可信以為實也。嘉錫又案：魏志荀彧傳注引零陵先賢傳曰：「仲豫名悅，朗陵長儉之少子。」則儉亦嘗仕宦。但儉父淑為朗陵侯相，不應儉亦適為朗陵長。荀氏譜既不言，疑魏志注誤也。</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">程炎震云：「案范書荀淑年六十七，建和三年卒。荀彧以建安十七年卒，年五十，則當生于延熹六年。距荀淑之卒已十四年矣。若非范史紀年有誤，則其事必虛。考袁山松後漢書亦載此事，而云荀數詣陳，蓋荀陳州里故舊，過從時有，而必以文若實之，則反形其矯誣矣。」</font>
</p>
<p height="0pt" width="2em" align="left">
<font size="4">
<font color="#000000">７客有問陳季方：</font>
</font>
 <font color="#262626">海內先賢傳曰：「陳諶字季方，寔少子也。才識博達，司空掾公車徵，不就。」</font>
 <font size="4">
<font color="#000000">「足下家君太丘，有何功德，而荷天下重名？」季方曰：「吾家君譬如桂樹生泰山之阿，上有萬仞之高，下有不測之深；上為甘露所霑，下為淵泉所潤。當斯之時，桂樹焉知泰山之高，淵泉之深，不知有功德與無也！」</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">枚乘七發云「龍門之桐，高百尺而無枝。中鬱結之輪囷，根扶疏以分離。上有千仞之峰，下臨百丈之谿。湍流溯波，又澹淡之。其根半死半生，冬則烈風漂霰飛雪之所激也，夏則雷霆霹靂之所感也」云云。季方之言，全出於此。魏、晉諸名士不獨善談名理，即造次之間，發言吐詞，莫不風流蘊藉，文采斐然，蓋自後漢已然矣。</font>
</p>
<p height="0pt" width="2em" align="left">
<font size="4">
<font color="#000000">８陳元方子長文有英才，</font>
</font>
 <font color="#262626">魏書曰：「陳群字長文，祖寔，嘗謂宗人曰：『此兒必興吾宗。』及長，有識度。其所善，皆父黨。」</font>
 <font size="4">
<font color="#000000">與季方子孝先，</font>
</font>
 <font color="#262626">陳氏譜曰：「諶子忠，字孝先。州辟不就。」</font>
 <font size="4">
<font color="#000000">各論其父功德，爭之不能決，咨於太丘。太丘曰：「元方難為兄，季方難為弟。」</font>
</font>
 <font color="#262626">一作「元方難為弟，季方難為兄」。</font>
</p>
<p height="0pt" width="2em" align="left">
<font size="4">
<font color="#000000">９荀巨伯遠看友人疾，</font>
</font>
 <font color="#262626">荀氏家傳曰：「巨伯，漢桓帝時人也。亦出潁川，未詳其始末。」</font>
 <font size="4">
<font color="#000000">值胡賊攻郡，友人語巨伯曰：「吾今死矣，子可去！」巨伯曰：「遠來相視，子令吾去；敗義以求生，豈荀巨伯所行邪？」賊既至，謂巨伯曰：「大軍至，一郡盡空，汝何男子，而敢獨止？」巨伯曰：「友人有疾，不忍委之，寧以我身代友人命。」賊相謂曰：「我輩無義之人，而入有義之國！」遂班軍而還，一郡並獲全。</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">後漢書桓帝紀：永壽元年秋七月，南匈奴左臺且渠伯德等叛，寇美稷、安定，屬國都尉張奐討除之。二年秋七月，鮮卑寇雲中。延熹元年十二月，鮮卑寇邊，使匈奴中郎將張奐率南單于擊破之。二年春二月，鮮卑寇鴈門。六月鮮卑寇遼東。六年五月鮮卑寇遼東屬國。九年六月南匈奴及烏桓、鮮卑寇緣邊九郡。秋七月遣使匈奴中郎將張奐擊南匈奴、烏桓、鮮卑。永康元年正月，夫餘王寇玄菟，太守公孫域與戰破之。嘉錫案：桓帝時，羌胡並叛，其胡賊之難如此。然他胡輒為漢所擊敗，惟鮮卑常自來自去。此條末云「賊班師而還」，則巨伯所值者，其鮮卑乎？其事既無可考，不知究在何年、何郡也。嘉錫又案：原本說郛卷四引襄陽記載此事，較世說為略，蓋有刪節。第不知果出襄陽記原書否？當更考之。</font>
</p>
<p height="0pt" width="2em" align="left">
<font size="4">
<font color="#000000">１０華歆遇子弟甚整，雖閒室之內，嚴若朝典。</font>
</font>
 <font color="#262626">魏志曰：「歆字子魚，平原高唐人。」魏略曰：「靈帝時與北海邴原、管寧俱遊學相善，時號三人為一龍。謂歆為龍頭，原為龍腹，寧為龍尾。」</font>
 <font color="#C00000">〔一〕</font>
 <font size="4">
<font color="#000000">陳元方兄弟恣柔愛之道，</font>
</font>
 <font color="#C00000">〔二〕</font>
 <font size="4">
<font color="#000000">而二門之裹，兩不失雍熙之軌焉。</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「嚴若朝典」「嚴」，景宋本作「儼」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">魏志華歆傳曰：「臣松之以為邴根矩之徽猷懿望，不必有愧華公；管幼安含德高蹈，又恐弗當為尾。魏略此言未可以定其先後也。」洪亮吉四史發伏九曰：「案時人號三人為一龍，其頭腹尾蓋以齒之長幼而定。考歆卒於太和五年。魏書云年七十五。寧卒於正始二年，年八十四。是歆長寧一年。邴原之年雖無可考，以時人之稱謂及寧傳中三人次序度之，原當幼于歆，長于寧也。時人以三人相善而齊名，不當即分優劣，故以年之前後為定。松之乃云原不應後歆，寧復勿當為尾，誤矣。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">後漢書陳寔傳：「有六子，紀、諶最賢。紀字元方，亦以至德稱。兄弟孝養，閨門廱和，後進之士皆推慕其風。」嘉錫案：詳本傳。所謂兄弟，蓋兼舉六人言之，不獨元方也。惟世說之意，則似專指二人耳。</font>
</p>
<p height="0pt" width="2em" align="left">
<font size="4">
<font color="#000000">１１管寧、華歆共園中鋤菜，</font>
</font>
 <font color="#262626">傅子曰：「寧字幼安，北海朱虛人，齊相管仲之後也。」</font>
 <font size="4">
<font color="#000000">見地有片金，管揮鋤與瓦石不異，華捉而擲去之。又嘗同席讀書，有乘軒冕過門者，寧讀如故，歆廢書出看。寧割席分坐曰：「子非吾友也。」</font>
</font>
 <font color="#262626">魏略曰：「寧少恬靜，常笑邴原、華子魚有仕宦意。及歆為司徒，上書讓寧。寧聞之笑曰：『子魚本欲作老吏，故榮之耳。』」</font>
</p>
<p height="0pt" width="2em" align="left">
<font size="4">
<font color="#000000">１２王朗每以識度推華歆。</font>
</font>
 <font color="#262626">魏書曰：「朗字景興，東海郯人，魏司徒。」</font>
 <font size="4">
<font color="#000000">歆蜡日，</font>
</font>
 <font color="#262626">禮記曰：「天子大蜡八，伊耆氏始為蜡。蜡，索也。歲十二月，合聚萬物而索饗之。」五經要義曰：「三代名臘：夏曰嘉平，殷曰清祀，周曰大蜡，總謂之臘。」晉博士張亮議曰：「蜡者，合聚百物索饗之，歲終休老息民也。臘者，祭宗廟五祀。傳曰：『臘，接也。』祭則新故交接也。秦、漢以來，臘之明日為祝歲</font>
 <font color="#C00000">〔一〕</font>
 <font color="#262626">，古之遺語也。」</font>
 <font size="4">
<font color="#000000">嘗集子姪燕飲，王亦學之。有人向張華說此事，張曰：「王之學華，皆是形骸之外，去之所以更遠。」</font>
</font>
 <font color="#C00000">〔二〕</font>
 <font color="#262626">王隱晉書曰：「張華字茂先，范陽人也。累遷司空，而為趙王倫所害。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「臘之明日為祝歲」「祝」，景宋本及沈本俱作「初」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「全晉文一百二十七卷據類聚五御覽三十三引作『俗謂臘之明日為初歲。秦、漢以來，有祝歲者，古之遺語也』。於文為備，此恐有脫文。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案華守豫章，兵至即迎；王守會稽，猶知拒戰。華黨曹氏，發壁牽后；王被操徵，積年乃至。此蓋所謂『學之形骸之外，去之更遠』者也。二人優劣，不問可知。晉人清談如此。」</font>
</p>
<p height="0pt" width="2em" align="left">
<font size="4">
<font color="#000000">１３華歆、王朗俱乘船避難，</font>
</font>
 <font color="#C00000">〔一〕</font>
 <font size="4">
<font color="#000000">有一人欲依附，歆輒難之。</font>
</font>
 <font color="#C00000">〔二〕</font>
 <font size="4">
<font color="#000000">朗曰：「幸尚寬，何為不可？」後賊追至，王欲舍所攜人。歆曰：「本所以疑，正為此耳。既已納其自託，寧可以急相棄邪？」遂攜拯如初。世以此定華、王之優劣。</font>
</font>
 <font color="#C00000">〔三〕</font>
 <font color="#262626">華嶠譜敘曰：「歆為下邽令，漢室方亂，乃與同志士鄭太等六七人避世。自武關出，道遇一丈夫獨行，願得與俱。皆哀許之。歆獨曰：『不可。今在危險中，禍福患害，義猶一也。今無故受之，不知其義，若有進退，可中棄乎？』眾不忍，卒與俱行。此丈夫中道墮井，皆欲棄之。歆乃曰：『已與俱矣，棄之不義。』卒共還，出之而後別。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「據華嶠譜敘，是獻帝在長安時事。王朗方從陶謙於徐州，不得同行也。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">章炳麟菿漢昌言五曰：「漢、魏廢興之際，陳群所為，未若華歆之甚也。及魏受禪，群與歆皆有慼容，時人議群者猶曰『公慚卿，卿慚長』，獨于歆，魏、晉間皆頌美不容口。曹植亦不慊於其兄之奪漢者，然所作輔臣論，稱歆『清素寡欲，聰敏特達，志存太虛，安心玄妙。處平則以和養德；遭變則以義斷事』。然則歆之矯偽干譽，有非恒人所能測者矣。」又曰：「歆之得譽，亦緣嶠之譜敘，范書載歆勒兵收伏后事，本諸吳人所作曹瞞傳，若嶠所作後漢書，必不載也。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：自後漢之末，以至六朝，士人往往飾容止、盛言談，小廉曲謹，以邀聲譽。逮至聞望既高，四方宗仰，雖賣國求榮，猶翕然以名德推之。華歆、王朗、陳群之徒，其作俑者也。觀吳志孫策傳注引獻帝春秋，朗對孫策詰問，自稱降虜，稽顙乞命。蜀志許靖傳注引魏略，朗與靖書，自喜目睹聖主受終，如處唐虞之世。其頑鈍無恥，亦已甚矣。特作惡不如歆之甚耳，此其優劣，無足深論也。</font>
</p>
<p height="0pt" width="2em" align="left">
<font size="4">
<font color="#000000">１４王祥事後母朱夫人甚謹，</font>
</font>
 <font color="#262626">晉諸公贊曰：「祥字休徵，琅邪臨沂人。」祥世家曰：「祥父融，娶高平薛氏，生祥。繼室以廬江朱氏，生覽。」晉陽秋曰：「後母數譖祥，屢以非理使祥，弟覽輒與祥俱。又虐使祥婦，覽妻亦趨而共之。母患，方盛寒冰凍，母欲生魚，祥解衣將剖冰求之，會有處冰小解，魚出。」</font>
 <font color="#C00000">〔一〕</font>
 <font color="#262626">蕭廣濟孝子傳曰：「祥後母忽欲黃雀炙，祥念難卒致。須臾，有數十黃雀飛入其幕。母之所須，必自奔走，無不得焉。其誠至如此。」</font>
 <font size="4">
<font color="#000000">家有一李樹，結子殊好，母恆使守之。時風雨忽至，祥抱樹而泣。</font>
</font>
 <font color="#262626">蕭廣濟孝子傳曰「祥後母庭中有李，始結子，使祥晝視鳥雀，夜則趍鼠。一夜，風雨大至，祥抱泣至曉，母見之惻然。」</font>
 <font size="4">
<font color="#000000">祥嘗在別牀眠，母自往闇斫之。值祥私起，</font>
</font>
 <font color="#C00000">〔二〕</font>
 <font size="4">
<font color="#000000">空斫得被。既還，知母憾之不已，因跪前請死。母於是感悟，愛之如己子。</font>
</font>
 <font color="#262626">虞預晉書曰：「祥以後母故，陵遲不仕。年向六十，刺史呂虔檄為別駕，時人歌之曰：『海沂之康，寔賴王祥；邦國不空，別駕之功！』累遷太保。」</font>
 <font color="#C00000">〔三〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「晝視鳥雀，夜則趍鼠」「雀」、「趍」，景宋本及沈本作為「爵」、「趁」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">後山談叢二曰：「世傳王祥臥冰求魚以養母。至今沂水歲寒冰厚，獨祥臥處，闕而不合。」焦循易餘籥錄二十曰：「晉書王祥傳：『母常欲生魚，時天寒水凍，祥解衣將剖冰求之。』按解衣者，將用力擊開冰凍，冬月衣厚，不便用力也。非必裸至於赤體，俗傳為臥冰，無此事也。」嘉錫案：初學記三引師覺孝子傳曰：「王祥少有德行，失母，後母憎而譖之，祥孝彌謹。盛寒河冰，網罟不施，母欲得生魚。祥解褐扣冰求之，忽冰少開，有雙鯉出游，祥垂綸獲之而歸。人謂之至孝所致也。」其敘事極為明皙，可見祥未嘗臥冰。記纂淵海二引孝子傳曰：「王祥事繼母至孝，母疾思食魚，時冬月，冰堅不可得。祥解衣臥冰上，少時冰開，雙鯉躍出。」此所引孝子傳，不知何家；臥冰之說，蓋始於此。則其傳訛，亦已久矣。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">劉盼遂曰：「左氏襄十五年傳：『師慧過宋朝，將私焉。』杜注：『私，小便。』」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">今晉書王祥傳亦云：「徐州刺史呂虔檄為別駕，祥年垂耳順，固辭不受，覽勸之。」錢大昕二十二史考異云：「祥以泰始五年薨，年八十五。魏志呂虔為徐州刺史，在文帝時。計文帝黃初元年，祥纔三十有六耳。即使被徵在黃初之末，亦止四十餘。何得云耳順也。王隱晉書云：『祥始出仕，年過五十。』蓋據舉秀才除溫令而言，非指為別駕之日也。」嘉錫案：魏志呂虔傳云：「文帝即王位，加裨將軍，封益壽亭侯，遷徐州刺史。請琅邪王祥為別駕，民事一以委之。」似虔之遷徐州檄祥為別駕，尚在延康元年未改元黃初之前。晉書祥傳載祥遺令曰：「吾年八十有五，啟手何恨。」又云：「泰始五年，薨。」故錢氏本此計祥年壽。然裴松之注引王隱晉書曰：「祥泰始四年年八十九，薨。」與武帝紀書「泰始四年夏四月戊戌，太保睢陵公王祥薨」合。本傳遺令及卒年，疑皆傳寫之誤。若依王隱書計之，則祥當生於漢光和三年，至延康元年，年四十有一；即下至黃初七年魏文崩時，亦止四十七。總之，與年垂耳順之語不合。此蓋臧榮緒誤依虞預，而唐史臣因之，未及考之王隱書也。</font>
</p>
<p height="0pt" width="2em" align="left">
<font size="4">
<font color="#000000">１５晉文王稱阮嗣宗至慎，每與之言，言皆玄遠，未嘗臧否人物。</font>
</font>
 <font color="#262626">魏書曰：「文王諱昭，字子上，宣帝第二子也。」魏氏春秋曰：「阮籍字嗣宗，陳留尉氏人，阮瑀子也。宏達不羈，不拘禮俗。兗州刺史王昶請與相見，終日不得與言。昶愧歎之，自以不能測也。口不論事，自然高邁。」李康家誡曰：</font>
 <font color="#C00000">〔一〕</font>
 <font color="#262626">「昔嘗侍坐於先帝，時有三長史俱見，臨辭出，上曰：『為官長當清、當慎、當勤，修此三者，何患不治乎？』並受詔。上顧謂吾等曰：『必不得已而去，於斯三者何先？』或對曰『清固為本』。復問吾，吾對曰：『清慎之道，相須而成，必不得已，慎乃為大。』上曰：『辦言得之矣，可舉近世能慎者誰乎？』吾乃舉故太尉荀景倩、尚書董仲達、僕射王公仲。上曰：『此諸人者，溫恭朝夕，執事有恪，亦各其慎也。然天下之至慎者，其唯阮嗣宗乎！每與之言，言及玄遠，而未嘗評論時事，臧否人物，可謂至慎乎！』」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「李康當作李秉。三國志李通傳注引王隱晉書作李秉。秉與康字形近也。各本皆誤。秉字玄胄，通之孫也。所云先帝者，司馬昭也。秉官至秦州刺史、都亭定侯。唐修晉書附見其子重傳。改秉作景者，避世祖昺字嫌諱。」嘉錫案：嚴可均全晉文五十三李秉家誡下注曰：「魏志李通傳注引王隱晉書，秉嘗答司馬文王問，因以為家誡。世說德行篇注及御覽四百三十引王隱晉書並作李康。因秉字俗寫作秉，與康形近而誤也。李康字蕭遠，中山人。文選運命論注引劉義慶集林康早卒，未必入晉也。」是秉、康之誤，嚴氏已辨之甚明。因其書刊行較晚，李氏未見，故重費考正耳。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">文選嵇叔夜與山巨源絕交書曰：「阮嗣宗口不論人過，吾每師之，而未能及。至性過人，與物無傷，唯飲酒過差耳。至為禮法之士所繩，疾之如讎，幸賴大將軍保持之耳。」</font>
</p>
<p height="0pt" width="2em" align="left">
<font size="4">
<font color="#000000">１６王戎云：「與嵇康居二十年，未嘗見其喜慍之色。」</font>
</font>
 <font color="#262626">康集敘曰：「康字叔夜，譙國銍人。」王隱晉書曰：「嵇本姓溪，其先避怨徙上虞，移譙國銍縣。以出自會稽，取國一支，音同本奚焉。」虞預晉書曰：「銍有嵇山，家於其側，因氏焉。」康別傳曰：「康性含垢藏瑕，愛惡不爭於懷，喜怒不寄於顏。所知王濬沖在襄城，面數百，未嘗見其疾聲朱顏。此亦方中之美範，人倫之勝業也。」文章敘錄曰：</font>
 <font color="#C00000">〔一〕</font>
 <font color="#262626">「康以魏長樂亭主婿遷郎中，拜中散大夫。」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「嵇本姓溪」「溪」，景宋本及沈本俱作「奚」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">張政烺曰：「文選注卷六十四引王隱晉書：『荀勗字公曾，領祕書監，與中書令張華，依劉向別錄，整理錯亂，又得汲冢竹書。身自撰次，以為中經。』隋書經籍志史部簿錄類：『雜撰文章家集敘十卷，荀勗撰。』『雜撰』當作『新撰』。兩唐志不誤，惟皆作五卷，疑卷數有分合；否則殘缺矣。此當即晉中經新撰書錄之一部分。中世重文，流行獨久。史漢三國無文苑傳，范曄創意為之，大抵依據此書；而他傳具文章篇目者，其辭多本於此。蓋承初平、永嘉，圖籍喪焚，一代文獻之足徵者，僅此而已。新撰文章家集敘一書，久佚不傳。三國志注、世說新語注等書徵引，皆簡稱文章敘錄。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：魏志二十「沛穆王林薨，子緯嗣」，注云：「案嵇氏譜：嵇康妻，林子之女也。」據此知長樂亭主乃曹操之曾孫女。文選恨賦注引王隱晉書曰：「嵇康妻，魏武帝孫穆王林女也。」與譜異，當以譜為正。</font>
</p>
<p height="0pt" width="2em" align="left">
<font size="4">
<font color="#000000">１７王戎、和嶠同時遭大喪，俱以孝稱。王雞骨支牀，和哭泣備禮。</font>
</font>
 <font color="#C00000">〔一〕</font>
 <font color="#262626">晉諸公贊曰：「戎字濬沖，琅邪人，太保祥宗族也。文皇帝輔政，鍾會薦之曰：『裴楷清通，王戎簡要。』即俱辟為掾。晉踐祚，累遷荊州刺史，以平吳功，封安豐侯。」晉陽秋曰：「戎為豫州刺史，遭母憂，性至孝，不拘禮制，飲酒食肉，或觀棊奕，而容貌毀悴，杖而後起。時汝南和嶠，亦名士也，以禮法自持。處大憂，量米而食，然憔顇哀毀，不逮戎也。」</font>
 <font size="4">
<font color="#000000">武帝謂劉仲雄曰：</font>
</font>
 <font color="#262626">王隱晉書曰：「劉毅字仲雄，東萊掖人，漢城陽景王後也。亮直清方，見有不善，必評論之。王公大人，望風憚之。僑居陽平，</font>
 <font color="#C00000">〔二〕</font>
 <font color="#262626">太守杜恕致為功曹，沙汰郡吏三百餘人。三魏僉曰：『但聞劉功曹，不聞杜府君。』累遷尚書、司隸校尉。」</font>
 <font size="4">
<font color="#000000">「卿數省王、和不？聞和哀苦過禮，使人憂之。」仲雄曰：「和嶠雖備禮，神氣不損；王戎雖不備禮，而哀毀骨立。臣以和嶠生孝，王戎死孝。陛下不應憂嶠，而應憂戎。」</font>
</font>
 <font color="#C00000">〔三〕</font>
 <font color="#262626">晉陽秋曰：「世祖及時談以此貴戎也。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書王戎傳云：『時和嶠亦居父喪。』考嶠傳不言父喪去官，而嶠父附見於魏書和洽傳內，則未嘗入晉矣。戎傳云：『自豫州徵為侍中，後遷光祿勳、吏部尚書，以母憂去職。』嶠傳亦云：『太康末，為尚書，以母憂去職。』據戎為豫州，在咸寧五年，而劉毅卒於太康六年。知戎、嶠遭憂，必在此數年中。而晉書戎傳稱和嶠父喪，嶠傳稱太康末，皆有誤字也。」嘉錫案：此自史臣紀敘之疏耳，非傳寫之誤也。嘉錫又案：孝友之道，關乎天性，未有孝於其親而薄於骨肉者。而孝之與友，尤不單行。王戎女貸錢數萬而色不悅，必待還錢乃始釋然。和嶠諸弟食其園李，皆計核責錢（均見儉嗇篇）。二人之重貨財而輕骨肉如此。王戎猶可，若和嶠之視兄弟如路人，雖不得遽謂之不孝，而其所以事親養志者，殆未能過從其厚矣。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「魏志杜恕傳不言為陽平，則別是一人，非元凱之父。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">後漢書逸民傳曰：「戴良字叔鸞。良少誕節。母卒，兄伯鸞居廬啜粥，非禮不行。良獨食肉飲酒，哀至乃哭。而二人俱有毀容。或問良曰：『子之居喪，禮乎？』良曰：『然。禮所以制情佚也。情苟不佚，何禮之論？夫食旨不甘，故致毀容之實；若味不存口，食之可也。』論者不能奪之。」嘉錫案：抱朴子漢過篇曰：「反經詭聖，順非而博者，謂之莊老之客。」是老莊之學，在後漢之末已盛行。莊子大宗師曰：「子桑戶、孟子反、子琴張三人相與友。子桑戶死，未葬；孔子使子貢往待事焉。或編曲，或鼓琴，相和而歌。子貢趨而進曰：『敢問臨尸而歌，禮乎？』二人相視而笑曰：『是惡知禮意！』」戴良之言，或出於此。居喪與王戎、和嶠不謀而合。蓋魏、晉人一切風氣，無不自後漢開之。抱朴子刺嶠以戴叔鸞、阮嗣宗並論，良有以也。</font>
</p>
<p height="0pt" width="2em" align="left">
<font size="4">
<font color="#000000">１８梁王、趙王，</font>
</font>
 <font color="#262626">朱鳳晉書曰：「宣帝張夫人生梁孝王彤，字子徽，位至太宰。桓夫人生趙王倫，字子彝，位至相國。」</font>
 <font size="4">
<font color="#000000">國之近屬，貴重當時。裴令公</font>
</font>
 <font color="#262626">晉諸公贊曰：「裴楷字叔則，河東聞喜人，司空秀之從弟也。父徽，冀州刺史，有俊識。楷特精易義。累遷河南尹、中書令，卒。」</font>
 <font size="4">
<font color="#000000">歲請二國租錢數百萬，以恤中表之貧者。或譏之曰：「何以乞物行惠？」裴曰：「損有餘，補不足，天之道也。」</font>
</font>
 <font color="#C00000">〔一〕</font>
 <font color="#262626">名士傳曰：「楷行己取與，任心而動，毀譽雖至，處之晏然，皆此類。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">老子曰：「天之道其猶張弓乎？高者抑之，下者舉之；有餘者損之，不足者與之。天之道，損有餘，而補不足。」</font>
</p>
<p height="0pt" width="2em" align="left">
<font size="4">
<font color="#000000">１９王戎云：「太保居在正始中，不在能言之流。及與之言，理中清遠，將無以德掩其言！」</font>
</font>
 <font color="#262626">晉陽秋曰：「祥少有美德行。」</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">通鑑七十九胡注曰：「正始所謂能言者，何平叔數人也。魏轉而為晉，何益於世哉？王祥所以可尚者，孝於後母，與不拜晉王耳。君子猶謂其任人柱石，而傾人棟梁也。理致清遠，言乎？德乎？清談之禍，迄乎永嘉，流及江左，猶未已也。」嘉錫案：胡氏之論王祥是矣，若其以祥之不拜司馬昭為可尚，則猶未免徇世俗之論而未察也。考其時祥與何曾、荀顗並為三公，曾顗皆司馬氏之私黨，而祥特以虛名徇資格得之。祥若同拜，將徒為昭所輕；長揖不屈，則汲黯所謂「大將軍有揖客，反不重耶」之意也。故昭亦以祥為見待不薄，不怒而反喜。此正可見祥之為人，老於世故，亦何足貴！五代之時，郭威反，隱帝被弒，威縱兵大掠。然見宰相馮道，猶為之拜。道受拜如平時，徐曰：「侍中此行不易。」若道之所為，豈不更難於祥？然後人不以此稱道而笑罵之，至今未已。則以歐陽修作傳極詆道之無恥也。魏晉之際，如王祥等輩，皆馮道之流，其不為人所笑罵者，亦幸而不遇歐陽氏為作佳傳耳。</font>
</p>
<p height="0pt" width="2em" align="left">
<font size="4">
<font color="#000000">２０王安豐遭艱，至性過人。裴令往弔之，曰：「若使一慟果能傷人，濬沖必不免滅性之譏。」</font>
</font>
 <font color="#C00000">〔一〕</font>
 <font color="#262626">曲禮曰：「居喪之禮，毀瘠不形，視聽不衰，不勝喪，乃比於不慈不孝。」孝經曰：「毀不滅性，聖人之教也。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">張文檒螺江日記七曰：「世說新語載王戎遭艱，裴令往弔之曰：『濬沖必不免滅性之譏。』濬沖，戎字。裴令者，裴楷也。楷為中書令，故稱裴令。二人齊名交好，鍾會嘗稱裴楷清通、王戎簡要者，故其言若是。乃晉書戎傳改裴令為裴頠。按頠為戎女夫，未有女夫對婦翁而可直呼其字者，雖晉世不拘禮法，亦不應倨傲至此。」</font>
</p>
<p height="0pt" width="2em" align="left">
<font size="4">
<font color="#000000">２１王戎父渾有令名，官至涼州刺史。</font>
</font>
 <font color="#262626">世語曰：「渾字長源，有才望。歷尚書、涼州刺史。」</font>
 <font size="4">
<font color="#000000">渾薨，所歷九郡義故，</font>
</font>
 <font color="#C00000">〔一〕</font>
 <font size="4">
<font color="#000000">懷其德惠，相率致賻數百萬，戎悉不受。</font>
</font>
 <font color="#262626">虞預晉書曰：「戎由是顯名。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">「九郡」，程炎震云：「御覽五百五十引作『州郡』是也。」</font>
</p>
<p height="0pt" width="2em" align="left">
<font size="4">
<font color="#000000">２２劉道真嘗為徒，</font>
</font>
 <font color="#C00000">〔一〕</font>
 <font color="#262626">晉百官名曰：「劉寶字道真，高平人。徒，罪役作者。」</font>
 <font size="4">
<font color="#000000">扶風王駿</font>
</font>
 <font color="#262626">虞預晉書曰：「駿字子臧，宣帝第十七子，好學至孝。」晉諸公贊曰：「駿八歲為散騎常侍，侍魏齊王講。晉受禪，封扶風王，鎮關中，為政最美。薨，贈武王。西土思之，但見其碑贊者，皆拜之而泣。其遺愛如此。」</font>
 <font size="4">
<font color="#000000">以五百疋布贖之，</font>
</font>
 <font color="#C00000">〔二〕</font>
 <font size="4">
<font color="#000000">既而用為從事中郎。當時以為美事。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">隋書經籍志：「漢書駁議二卷，晉安北將軍劉寶撰。」顏師古漢書敘例曰：「劉寶字道真，高平人，晉中書郎、河內太守、御史中丞、太子中庶子、吏部郎、安北將軍，侍皇太子講漢書，別有駁義。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「蜀志五諸葛亮傳注引蜀記：『晉初扶風王駿鎮關中，有司馬高平劉寶。』按駿初封汝陰王，泰始六年鎮關中，咸寧三年改封扶風。」</font>
</p>
<p height="0pt" width="2em" align="left">
<font size="4">
<font color="#000000">２３王平子、胡毋彥國諸人，皆以任放為達，或有裸體者。</font>
</font>
 <font color="#262626">晉諸公贊曰：「王澄，字平子，有達識，荊州刺史。」永嘉流人名曰：「胡毋輔之字彥國，泰山奉高人，湘州刺史。」王隱晉書曰：「魏末阮籍，嗜酒荒放，露頭散髮，裸袒箕踞。其後貴游子弟阮瞻、王澄、謝鯤、胡毋輔之之徒，皆祖述於籍，謂得大道之本。故去巾幘，脫衣服，露醜惡，同禽獸。甚者名之為通，次者名之為達也。」</font>
 <font size="4">
<font color="#000000">樂廣笑曰：「名教中自有樂地，何為乃爾也！」</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：樂廣此語戴逵竹林七賢論盛稱之，見任誕篇「阮渾長成」條注引。</font>
</p>
<p height="0pt" width="2em" align="left">
<font size="4">
<font color="#000000">２４郗公值永嘉喪亂，在鄉里甚窮餒。鄉人以公名德，傳共飴之。公常攜兄子邁及外生周翼二小兒往食。鄉人曰：「各自饑困，以君之賢，欲共濟君耳，恐不能兼有所存。」公於是獨往食，輒含飯著兩頰邊，還吐與二兒。後並得存，同過江。</font>
</font>
 <font color="#262626">郗鑒別傳曰：「鑒字道徽，高平金鄉人。漢御史大夫郗慮後也。少有體正，耽思經籍，以儒雅著名。永嘉末，天下大亂，饑饉相望，冠帶以下，皆割己之資供鑒。</font>
 <font color="#C00000">〔一〕</font>
 <font color="#262626">元皇徵為領軍，遷司空、太尉。」中興書曰：「鑒兄子邁，字思遠，有幹世才略。累遷少府、中護軍。」</font>
 <font size="4">
<font color="#000000">郗公亡，翼為剡縣，解職歸，席苫於公靈牀頭，心喪終三年。</font>
</font>
 <font color="#262626">周氏譜曰：「翼字子卿，陳郡人。祖奕，上谷太守。父優，車騎咨議。歷剡令、</font>
 <font color="#C00000">〔二〕</font>
 <font color="#262626">青州刺史、少府卿，六十四而卒。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「剡縣」沈本作「郯縣」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：別傳言：「冠帶以下，皆割己之資供鑒。」割資尚無所愛，豈復惜飯不肯兼存兩兒？且郗公既受人之資給，那得猶須乞食。別傳當時人所作，理自可信。世說此言，疑非事實。晉書本傳云：「于時所在饑荒，州中之士，素有感其恩義者，相與資贍。鑒復分所得以宗族及鄉曲孤老，賴而全濟者甚多。」與別傳之言合。而其後復襲用世說此條。夫鑒之力足以宗族鄉里，豈不能全活兩兒？揆之事情，斯為謬矣。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：「歷剡令」上當有「翼」字。</font>
</p>
<p height="0pt" width="2em" align="left">
<font size="4">
<font color="#000000">２５顧榮在洛陽，</font>
</font>
 <font color="#C00000">〔一〕</font>
 <font size="4">
<font color="#000000">嘗應人請，覺行炙人有欲炙之色，因輟己施焉。同坐嗤之。榮曰：「豈有終日執之，而不知其味者乎？」後遭亂渡江，每經危急，常有一人左右已，問其所以，乃受炙人也。</font>
</font>
 <font color="#C00000">〔二〕</font>
 <font color="#262626">文士傳曰：「榮字彥先，吳郡人。其先越王句踐之支庶，封於顧邑，子孫遂氏焉，世為吳著姓。大父雍，吳丞相。父穆，宜都太守。榮少朗俊機警，風穎標徹，歷廷尉正。曾在省與同僚共飲，見行炙者有異於常僕，乃割炙以噉之。後趙王倫篡位，其子為中領軍，逼用榮為長史。及倫誅，榮亦被執。凡受戮等輩十有餘人。或有救榮者，問其故。曰：『某省中受炙臣也。』榮乃悟而歎曰：『一餐之惠，恩今不忘，古人豈虛言哉！』」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「割炙以噉之」「噉」，景宋本及沈本俱作「啖」。</font>
</p>
<p height="0pt" width="2em" align="left">
<font color="#262626">注「一餐之惠」「餐」，景宋本作「」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">吳志顧雍傳曰：「長子邵早卒，次子裕有篤疾，少子濟嗣，無後，絕，詔以裕襲爵，為醴陵侯。」注引吳錄曰：「裕一名穆，終宜都太守，裕子榮。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：晉書顧榮傳曰：「榮與同僚宴，見執炙者，狀貌不凡，有欲炙之色。榮割炙啗之。」建康實錄五略同。本注引文士傳，亦云「榮見行炙者，有異於常僕」，然則榮蓋賞其人物俊偉，故加以異待，不徒因其有欲炙之色而已。此其感激，當過於靈輒，宜乎終食其報也。嘉錫又案：晉書、建康實錄均言榮為趙王倫子虔長史，倫敗，榮被執，而執炙者為督率，救之得免。此獨謂為遭亂渡江時遇救，便自不同。疑世說采自顧氏家傳，故為榮諱耳。</font>
</p>
<p height="0pt" width="2em" align="left">
<font color="#262626">南史陰鏗傳云：「鏗嘗與賓友宴飲，見行觴者，因回酒炙以授之，眾坐皆笑。鏗曰：『吾儕終日飲酒，而執爵者不知其味，非人情也。』及侯景之亂，鏗當為賊禽，或救之，獲免。鏗問之，乃前所行觴者。」嘉錫案：此與顧榮事終末全同，疑為後人因榮事而傅會。</font>
</p>
<p height="0pt" width="2em" align="left">
<font size="4">
<font color="#000000">２６祖光祿少孤貧，性至孝，常自為母炊爨作食。</font>
</font>
 <font color="#262626">王隱晉書曰：「祖納字士言，范陽遒人，九世孝廉。納諸母三兄，最治行操，能清言，歷太子中庶子，廷尉卿。避地江南，溫嶠薦為光祿大夫。」</font>
 <font size="4">
<font color="#000000">王平北聞其佳名，</font>
</font>
 <font color="#C00000">〔一〕</font>
 <font size="4">
<font color="#000000">以兩婢餉之，因取為中郎。</font>
</font>
 <font color="#262626">王乂別傳曰：「乂字叔元，琅邪臨沂人。時蜀新平，二將作亂，文帝西之長安，乃徵為相國司馬，遷大尚書、出督幽州諸軍事、平北將軍。」</font>
 <font size="4">
<font color="#000000">有人戲之者曰：「奴價倍婢。」祖云：「百里奚亦何必輕於五羖之皮邪？」</font>
</font>
 <font color="#262626">楚國先賢傳曰：「百里奚字凡伯，楚國人。少仕於虞，為大夫。晉欲假道於虞以伐虢，諫而不聽，奚乃去之。」說苑曰：「秦穆公使賈人載鹽於虞，諸賈人買百里奚以五羊皮。穆公觀鹽，怪其牛肥，問其故，對曰：『飲食以時，使之不暴，是以肥也。』公令有司沐浴衣冠之。公孫支讓其卿位，號曰五羖大夫。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「字凡伯」「凡」，景宋本及袁本俱作「井」，是。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李詳云：「案晉書祖納傳作平北將軍王敦聞之，遺其二婢。敦乃乂字之訛。王敦未嘗為平北將軍。乂督幽州，納范陽人，為其部民，故得餉云。」</font>
</p>
<p height="0pt" width="2em" align="left">
<font size="4">
<font color="#000000">２７周鎮罷臨川郡還都，未及上住，泊青溪渚。</font>
</font>
 <font color="#262626">永嘉流人名曰：「鎮字康時，陳留尉氏人也。祖父和，故安令。父震，司空長史。」中興書曰：「鎮清約寡欲，所在有異績。」</font>
 <font size="4">
<font color="#000000">王丞相往看之。</font>
</font>
 <font color="#262626">丞相別傳曰：「王導字茂弘，琅邪人。祖覽，以德行稱。父裁，侍御史。導少知名，家世貧約，恬暢樂道，未嘗以風塵經懷也。」</font>
 <font size="4">
<font color="#000000">時夏月，暴雨卒至，舫至狹小，而又大漏，殆無復坐處。王曰：「胡威之清，何以過此！」即啟用為吳興郡。</font>
</font>
 <font color="#262626">晉陽秋曰：「胡威字伯虎，淮南人。父質以忠清顯。質為荊州，威自京師往省之。及告歸，質賜威絹一匹。威跪曰：『大人清高，於何得此？』質曰：『是吾奉祿之餘，故以為汝糧耳。』威受而去。每至客舍，自放驢取樵爨炊。食畢，復隨旅進道。質帳下都督陰齎糧要之，因與為伴。每事相助經營之，又進少飯，威疑之，</font>
 <font color="#C00000">〔一〕</font>
 <font color="#262626">密誘問之，乃知都督也。謝而遣之。</font>
 <font color="#C00000">〔二〕</font>
 <font color="#262626">後以白質，質杖都督一百，除其吏名。父子清慎如此。及威為徐州，世祖賜見，與論邊事及平生。帝歎其父清，因謂威曰：『卿清孰與父？』對曰：『臣清不如也。』帝曰：『何以為勝汝邪？』對曰：『臣父清畏人知，臣清畏人不知，是以不如遠矣。』」</font>
 <font color="#C00000">〔三〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：魏志胡質傳注引作「行數百里，威疑之」。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：魏志注作「因取向所賜絹答謝而遣之」。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：魏志胡質傳曰：「質字文德，楚國壽春人也。」注引晉陽秋敘威事較此注為詳，疑今本為宋人所刪除。群書治要引晉書曰：「荊州帳下都督聞威將去，請假還家。持資糧，於路要威，因與為伴。每事佐助，又進飲食。威疑而誘問之。既知，乃取所賜絹與都督，謝而遣之。後因他信以白質。質杖都督一百，除吏名。」所引蓋臧榮緒書，與魏志注所引晉陽秋合。嘉錫又案：都督此舉，誠有意為諂，然雖相助經營，又進少飯，威已謝之以絹，無損於父子之清白。威誠不能隱而不白以欺其父。為質者聞之，喚都督來，呵斥其非，使知愧悔足矣。此輩小人，何足深責！竟與除名，已嫌稍過；而又杖之一百，豈非欲眾口喧傳，使人知其清乎？好名之徒，傷於矯激，乃曰「清畏人知」，吾不信也。</font>
</p>
<p height="0pt" width="2em" align="left">
<font size="4">
<font color="#000000">２８鄧攸始避難，於道中棄己子，全弟子。</font>
</font>
 <font color="#C00000">〔一〕</font>
 <font color="#262626">晉陽秋曰：「攸字伯道，平陽襄陵人。七歲喪父母及祖父母，持重九年。性清慎平簡。」鄧粲晉紀曰：「永嘉中，攸為石勒所獲，召見，立幕下與語，說之，坐而飯焉。攸車所止，與胡人鄰轂，胡人失火燒車營，勒吏案問胡，胡誣攸。攸度不可與爭，乃曰：『向為老姥作粥，失火延逸，罪應萬死。』勒知遣之。所誣胡厚德攸，遺其驢馬，護送令得逸。」王隱晉書曰：「攸以路遠，斫壞車，以牛馬負妻子以叛，賊又掠其牛馬。攸語妻曰：『吾弟早亡，唯有遺民。今當步走，儋兩兒盡死，不如棄己兒，抱遺民。吾後猶當有兒。』婦從之。」中興書曰：「攸棄兒於草中，兒啼呼追之，至莫復及。攸明日繫兒於樹而去，遂渡江，至尚書左僕射，卒。弟子綏服攸齊衰三年。」</font>
 <font size="4">
<font color="#000000">既過江，取一妾，甚寵愛。歷年後訊其所由，妾具說是北人遭亂，憶父母姓名，乃攸之甥也。攸素有德業，言行無玷，聞之哀恨終身，遂不復畜妾。</font>
</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「以牛馬負妻子以叛」「叛」，沈本作「逃」，是。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：攸棄己子，全弟子，固常人之所難能，然繫兒於樹則太殘忍，不近人情。故晉書史臣論極不滿之，詳見賞譽篇「謝太傅重鄧僕射」條下。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">曲禮曰：「取妻不取同姓，故買妾不知其姓，則卜之。」鄭注曰：「為其近禽獸也。」嘉錫案：古者姓氏有別，所買之妾若出於微賤，不能知其氏族之所自出，猶必詢之卜筮，以決其疑。自漢以後，姓氏歸一，人非生而無家，未有不知其姓者。此妾既具知父母姓名，而攸曾不一問，寵之歷年，然後訊其邦族，雖哀恨終身，何嗟及矣！白圭之玷，尚可磨乎？</font>
</p>
<p height="0pt" width="2em" align="left">
<font size="4">
<font color="#000000">２９王長豫為人謹順，事親盡色養之孝。</font>
</font>
 <font color="#262626">中興書曰：「王悅字長豫，丞相導長子也。仕至中書侍郎。」</font>
 <font color="#C00000">〔一〕</font>
 <font size="4">
<font color="#000000">丞相見長豫輒喜，見敬豫輒嗔。</font>
</font>
 <font color="#262626">文字志曰：「王恬字敬豫，導次子也。少卓犖不羈，疾學尚武，不為導所重。至中軍將軍。多才藝，善隸書，與濟陽江虨以善奕聞。」</font>
 <font size="4">
<font color="#000000">長豫與丞相語，恒以慎密為端。丞相還臺，</font>
</font>
 <font color="#C00000">〔二〕</font>
 <font size="4">
<font color="#000000">及行，未嘗不送至車後。恒與曹夫人併當箱篋。</font>
</font>
 <font color="#C00000">〔三〕</font>
 <font size="4">
<font color="#000000">長豫亡後，丞相還臺，登車後，哭至臺門。曹夫人作簏，封而不忍開。</font>
</font>
 <font color="#262626">王氏譜曰：「導娶彭城曹韶女，名淑。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「江虨」「虨」，景宋本作「彪」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">法苑珠林九十五引幽明錄曰：「中書郎王長豫有美名。父丞相至所珍愛。遇疾轉篤，丞相憂念特至，政在牀上坐，不食已積日。忽為現一人，形狀甚壯，著鎧執刀，王問：『君是何人』？答曰『僕是蔣侯也。公兒不佳，欲為請命，故來耳，勿復憂。』王欣喜動容。即命求食，食遂至數升，內外咸未達所以。食畢，忽復慘然，謂王曰：『中書命盡，非可救者！』言終不見。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震曰：「臺謂尚書省也。導時錄尚書事，故云還臺。通典：『尚書省總謂尚書臺，亦曰中臺。』」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">「併當」，雅量篇「祖士少好財」條作「屏當」。慧琳一切經音義三十七曰：「摒儅，上并娉反，去聲字也。」廣雅云：「『摒，除也。』古今正字『從手，屏聲，亦作拼，下當浪反。』字鏡云：『儅者，不中儅也。今摒除之。』文字典說『從人，當聲。』」又五十八曰：「摒擋，通俗文除物曰摒擋，拼除也。」宋吳曾能改齋漫錄二曰：「併當二字，俗訓收拾。」</font>
</p>
<p height="0pt" width="2em" align="left">
<font size="4">
<font color="#000000">３０桓常侍聞人道深公者，</font>
</font>
 <font color="#C00000">〔一〕</font>
 <font size="4">
<font color="#000000">輒曰：「此公既有宿名，加先達知稱，又與先人至交，不宜說之。」</font>
</font>
 <font color="#C00000">〔二〕</font>
 <font color="#262626">桓彝別傳曰：「彝字茂倫，譙國龍亢人，漢五更桓榮十世孫也。父穎，有高名。彝少孤，識鑒明朗，避亂渡江，累遷散騎常侍。」僧法深，</font>
 <font color="#C00000">〔三〕</font>
 <font color="#262626">不知其俗姓，蓋衣冠之胤也。道徽高扇，譽播山東，為中州劉公弟子。值永嘉亂，投跡楊土，居止京邑，內持法綱，外允具瞻，弘道之法師也。以業慈清淨，而不耐風塵，考室剡縣東二百里𡵙山中，同遊十餘人，高棲浩然。支道林宗其風範，與高麗道人書，稱其德行。年七十有九，終於山中也。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「父穎」「穎」，景宋本及沈本俱作「顥」。</font>
</p>
<p height="0pt" width="2em" align="left">
<font color="#262626">注「散騎常侍」景宋本及沈本俱脫「常侍」，非。</font>
</p>
<p height="0pt" width="2em" align="left">
<font color="#262626">注「業慈」「慈」，景宋本及沈本俱作「滋」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：高僧傳四云：「竺道潛字法深，姓王，瑯琊人，晉丞相武昌郡公敦之弟也。年十八出家，事中州劉元真為師。晉永嘉初，避亂過江。中宗元皇及肅祖明帝、丞相王茂弘、太尉庾元規並欽其風德，友而敬焉。及中宗肅祖昇遐，王、庾又薨，乃隱跡剡山，以避當世。以晉寧康二年卒於山館，春秋八十有九。烈宗孝武詔曰『潛法師理悟虛遠、風鑒清貞。棄宰相之榮，襲染衣之素』」云云。本注謂「不知其俗姓」。而高僧傳以為王敦之弟。考之諸家晉史，並不言王敦有此弟。疑因孝武詔中「棄宰相之榮」語附會之。實則深公本衣冠之胤，所謂宰相，蓋別有所指，不必是王敦也。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震曰：「以兩人之年考之，桓且長於深公十歲，此恐是元子語，非茂倫語。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">程炎震曰：「僧法深上必有脫文，不知所引何書矣。」</font>
</p>
<p height="0pt" width="2em" align="left">
<font size="4">
<font color="#000000">３１庾公乘馬有的盧，</font>
</font>
 <font color="#262626">晉陽秋曰：「庾亮字元規，潁川鄢陵人，明穆皇后長兄也。淵雅有德量，時人方之夏侯太初、陳長文之倫。侍從父琛，避地會稽，端拱嶷然，郡人嚴憚之。覲接之者，數人而已。累遷征西大將軍、荊州刺史。」伯樂相馬經曰：「馬白入口至齒者，名曰榆雁，一名的盧。奴乘客死，主乘棄市，凶馬也。」</font>
 <font size="4">
<font color="#000000">或語令賣去。</font>
</font>
 <font color="#262626">語林曰：「殷浩勸公賣馬。」</font>
 <font size="4">
<font color="#000000">庾云：「賣之必有買者，即當害其主。寧可不安己而移於他人哉？</font>
</font>
 <font color="#C00000">〔一〕</font>
 <font size="4">
<font color="#000000">昔孫叔敖殺兩頭蛇以為後人，古之美談，</font>
</font>
 <font color="#262626">賈誼新書曰：「孫叔敖為兒時，出道上，見兩頭蛇，殺而埋之。歸見其母，泣。問其故？對曰：『夫見兩頭蛇者，必死。今出見之，故爾。』母曰：『蛇今安在？』對曰：『恐後人見，殺而埋之矣。』母曰：『夫有陰德，必有陽報，爾無憂也。』後遂興於楚朝。及長，為楚令尹。」</font>
 <font size="4">
<font color="#000000">效之，不亦達乎！」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「鄢陵」「鄢」，景宋本作「」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">白氏六帖二十九曰：「庾亮有的盧，殷浩以不利主，勸賣之。亮曰：『己所不欲，不施於人。』」</font>
</p>
<p height="0pt" width="2em" align="left">
<font size="4">
<font color="#000000">３２阮光祿在剡，</font>
</font>
 <font color="#C00000">〔一〕</font>
 <font size="4">
<font color="#000000">曾有好車，借者無不皆給。有人葬母，意欲借而不敢言。阮後聞之，嘆曰：「吾有車而使人不敢借，何以車為？」遂焚之。</font>
</font>
 <font color="#262626">阮光祿別傳曰：「裕字思曠，陳留尉氏人。祖略，齊國內史。父顗，汝南太守。裕淹通有理識，累遷侍中。以疾築室會稽剡山。徵金紫光祿大夫，不就。年六十一卒。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案世說於阮裕或稱光祿，或稱其字思曠，無舉其名者。臨川避宋武諱也。」</font>
</p>
<p height="0pt" width="2em" align="left">
<font size="4">
<font color="#000000">３３謝奕作剡令，</font>
</font>
 <font color="#262626">中興書曰：「謝奕字無奕，陳郡陽夏人。祖衡，太子少傅。父裒，吏部尚書。奕少有器鑒，辟太尉掾、剡令，累遷豫州刺史。」</font>
 <font size="4">
<font color="#000000">有一老翁犯法，謝以醇酒罰之，乃至過醉，而猶未已。太傅時年七、八歲，箸青布絝，在兄𨞢邊坐，諫曰：「阿兄！老翁可念，何可作此。」奕於是改容曰：「阿奴欲放去邪？」</font>
</font>
 <font color="#C00000">〔一〕</font>
 <font size="4">
<font color="#000000">遂遣之。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：阿奴為晉人呼其所親愛者之詞，故兄以此呼弟。說見方正篇「周叔治條」。</font>
</p>
<p height="0pt" width="2em" align="left">
<font size="4">
<font color="#000000">３４謝太傅絕重褚公，常稱：「褚季野雖不言，而四時之氣亦備。」</font>
</font>
 <font color="#262626">文字志曰：「謝安字安石，奕弟也。世有學行，安弘粹通遠，溫雅融暢。桓彝見其四歲時，稱之曰：『此兒風神秀徹，當繼蹤王東海。』善行書。累遷太保、錄尚書事。贈太傅。」晉陽秋曰：「褚裒字季野，河南陽翟人。祖，安東將軍。父治，武昌太守。裒少有簡貴之風，沖默之稱。累遷江、兗二州刺史。贈侍中、太傅。」</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「父治」「治」，景宋本及沈本俱作「洽」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震曰：「裒長安十七歲。」</font>
</p>
<p height="0pt" width="2em" align="left">
<font size="4">
<font color="#000000">３５劉尹在郡，臨終綿惙，</font>
</font>
 <font color="#C00000">〔一〕</font>
 <font size="4">
<font color="#000000">聞閣下祠神鼓舞。正色曰：「莫得淫祀！」</font>
</font>
 <font color="#262626">劉尹別傳曰：「惔字真長，沛國蕭人也。漢氏之後。真長有雅裁，雖蓽門陋巷，晏如也。歷司徒左長史、侍中、丹陽尹。為政務鎮靜信誠，風塵不能移也。」</font>
 <font size="4">
<font color="#000000">外請殺車中牛祭神。</font>
</font>
 <font color="#C00000">〔二〕</font>
 <font size="4">
<font color="#000000">真長答曰：「丘之禱久矣，勿復為煩。」</font>
</font>
 <font color="#262626">包氏論語曰：「禱，請也。」孔安國曰：「孔子素行合於神明，故曰：『丘之禱久矣。』」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">說文云：「綿聯，微也。惙，憂也。一曰意不定也。」慧琳一切經音義十七引聲類云：「短氣皃也。」又六十七引考聲云：「惙，弱也。」嘉錫案：綿惙正言其氣綿綿然，短促將絕之像也。家語觀周篇注云：「綿綿，微細。」素問方盛衰論注云：「綿綿乎，謂動息微也。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程大昌演繁露一曰：「漢初馬少，故曰自天子不能具醇駟，將相或乘牛車。自吳、楚反後，諸侯惟是食租衣稅，無有橫入，故貧者或乘牛車。則此之以牛而駕，自緣貧窶，無資可具，非有禁約也。漢韋玄成以列侯侍祠，天雨淖，不駕駟馬車而騎至廟下，有司劾奏削爵。則舍車而騎，漢已有禁矣。東晉惟許乘車，其或騎者，御史彈之，則漢法仍在也。至其駕車，遂改用牛。王導駕短轅犢車，王愷（原誤作濟）之八百里駁，石崇之牛疾奔，人不能追。南史吳興太守之官皆殺軛下牛以祭項羽。知駕車用牛也，豈通晉之制，皆不得駕馬也耶？」錢大昕二十二史考異六曰：「輿服志：古之貴者不乘牛車，漢武帝推恩之末，諸侯寡弱，貧者至乘牛車，其後稍見貴之。自靈、獻以來，天子至士，遂以為常乘。按古制乘車、兵車、田車，皆曲轅，駕駟馬。惟平地任載之車駕牛，乃有兩轅。攷工記所謂『大車之轅摯，其登又難』者也。牛車本庶人所乘，史記平準書言：『漢興，接秦之敝，自天子不能具鈞駟，而將相或乘牛車。』則漢初貴者已乘之矣。晉時御衣車、御書車、御軺車、御藥車、畫輪車，皆駕牛，則并施於鹵簿。隋書閻毗傳言：『屬車八十一乘，以牛駕車，不足以益文物。』是自晉至隋，屬車皆駕牛也。石崇傳：『崇與王愷出游，爭入洛城。崇牛迅若飛禽，愷絕不能及。』王衍傳：『衍引王導共載，謂導曰：爾看吾目光在牛背上矣。』王導傳：『導以所執麈尾驅牛而進。』世說：『劉尹臨終，外請殺車中牛祭神。』南史．劉瑀傳：『謂何偃曰：「君轡何疾？」偃曰：「牛駿馭精，所以疾耳！」』徐偃之傳：『與弟淳之共乘車行，牛奔車壞。』朱脩之傳：『至建業，奔牛墜車折腳。』劉德順傳：『善御車，嘗立兩柱，未至數尺，打牛奔，從柱前直過。』梁本紀：『常乘折角小牛車。』蕭琛傳：『郡有項羽廟，前後二千石皆以軛下牛充祭。』北史高允傳：『特賜允蜀牛一頭，四望蜀車一乘。』彭城王勰傳：『登車入東掖門，牛傷人，挽而入。』北海王詳傳：『詳與咸陽王禧、彭城王勰共乘犢車。』常景傳：『齊神武以景清貧，特給牛車四乘。』元仲景傳：『兼御史中尉，每向臺，恒駕赤牛，時人號赤牛中尉。』尒朱世隆傳：『今旦為令王借牛車一乘，王嫌牛小，更將一青牛駕車。』畢義雲傳：『高元海遣犢車迎義雲入北宮。』琅邪王儼傳：『魏氏舊制，中丞出，千步清道，王公皆遙住車，去牛，頓軛於地，以待中丞過。』和士開傳：『遣韓寶業以犢車迎士開入內。』牛弘傳：『弟弼常醉，射殺弘駕車牛。』藝術傳：『天興五年，牛大疫，輿駕所乘巨犗數百頭，同日斃于路側。』此則自晉至隋，王公士大夫競乘牛車之證也。」嘉錫案：以晉事考之，蓋駕車用牛，而乘騎方得用馬，其見他書者姑不具引。祇以世說所載言之：本篇庾公乘馬有的盧，又「桓南郡條」注引中興書，羅企生回馬授手；言語篇支道林常養數匹馬；方正篇楊濟往大夏門盤馬，羊穉舒不坐便去，去數里住馬，羊忱不暇被馬，帖騎而避；雅量篇庾翼於道開鹵簿盤馬，王東亭為桓宣武主簿，公於內走馬直出突之；賞譽篇王濟使王湛騎難乘馬；規箴篇桓南郡好獵，騁良馬馳擊若飛；捷悟篇王東亭乘馬出郊；豪爽篇桓石虔策馬於數萬眾中，莫有抗者；賢媛篇范逵投陶侃宿，馬僕甚多；術解篇羊祜墜馬折臂，王武子馬惜障泥；任誕篇人為山季倫歌曰：「復能騎駿馬。」簡傲篇王子猷作參軍，桓問何署？答曰：「時見牽馬來，似是馬曹」；假譎篇明帝戎服騎巴賨馬；汰侈篇王武子好馬射。如此十餘條，凡言馬者，皆不云以駕車。蓋中國固不產馬，漢武時極力牧養，始稍繁息。東京馬政，已不如前。漢、魏之際，喪亂相仍，沿至有晉，戶口凋敝，馬之孳生益少。且其駕車服重，本不如牛，故愛重之，只供乘而已。晉書武帝紀曰：「有司嘗奏，御牛青絲靷斷，詔以青麻代之。」此天子乘牛車之證。其臣下之駕牛，自不待言。王愷、石崇，豪富汰侈，非不能致善馬者，而亦只用牛車。程氏疑晉制不得駕馬，斯言得之矣。下至隋代，牛車猶盛行。及唐太宗以戰爭得天下，講求牧政，不遺餘力，逮其極盛之時，國馬之數，突過西漢，而天下至以一縑易一馬。自是以後，士大夫無不騎馬。其或駕車，亦皆用馬。牛車雖存，只以供農田之用而已。嘉錫又案：傷逝篇注引搜神記曰：「庾亮病，術士戴洋曰：『昔蘇峻事，公於白石祠中，許賽車下牛，從來未解，為此鬼所考。』」則殺駕車之牛以祭神，乃晉人常有之事也。</font>
</p>
<p height="0pt" width="2em" align="left">
<font size="4">
<font color="#000000">３６謝公夫人教兒，</font>
</font>
 <font color="#C00000">〔一〕</font>
 <font size="4">
<font color="#000000">問太傅：「那得初不見君教兒？」答曰：「我常自教兒。」</font>
</font>
 <font color="#262626">謝氏譜曰：「安娶沛國劉耽女。」按：太尉劉子真，清潔有志操，行己以禮。而二子不才，並黷貨致罪。子真坐免官。客曰：「子奚不訓導之？」子真曰：「吾之行事，是其耳目所聞見，而不放效，豈嚴訓所變邪？」安石之旨，同子真之意也。</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">吳承仕曰：晉書七十九謝安傳曰：「安妻劉惔妹也。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">劉寔字子真，此事今見晉書本傳，而文不同。</font>
</p>
<p height="0pt" width="2em" align="left">
<font size="4">
<font color="#000000">３７晉簡文為撫軍時，</font>
</font>
 <font color="#C00000">〔一〕</font>
 <font color="#262626">續晉陽秋曰：「帝諱昱，字道萬，中宗少子也。仁聞有智度。穆帝幼沖，以撫軍輔政。大司馬桓溫廢海西公而立帝，在位三年而崩。」</font>
 <font size="4">
<font color="#000000">所坐牀上塵不聽拂，見鼠行跡，視以為佳。有參軍見鼠白日行，以手板批殺之，撫軍意色不說，門下起彈。教曰：「鼠被害，尚不能忘懷，今復以鼠損人，無乃不可乎？」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「咸康六年，簡文為撫軍將軍。永和元年，進撫軍大將軍。」</font>
</p>
<p height="0pt" width="2em" align="left">
<font size="4">
<font color="#000000">３８范宣年八歲，後園挑菜，誤傷指，大啼。人問：「痛邪？」答曰：「非為痛，身體髮膚，不敢毀傷，是以啼耳！」</font>
</font>
 <font color="#262626">宣別傳曰：「宣字子宣，陳留人，漢萊蕪長范丹後也。年十歲，能誦詩書。兒童時，手傷改容，家人以其年幼，皆異之。徵太學博士、散騎常侍，一無所就。年五十四卒。」</font>
 <font size="4">
<font color="#000000">宣潔行廉約，韓豫章遺絹百匹，不受。</font>
</font>
 <font color="#262626">中興書曰：「宣家至貧，罕交人事。豫章太守殷羡見宣茅茨不完，欲為改室，宣固辭。羡愛之，以宣貧，加年饑疾疫，厚餉給之，宣又不受。」</font>
 <font color="#C00000">〔一〕</font>
 <font color="#262626">續晉陽秋曰：「韓伯字康伯，潁川人。好學，善言理。歷豫章太守、領軍將軍。」</font>
 <font size="4">
<font color="#000000">減五十匹，復不受。如是減半，遂至一匹，既終不受。韓後與范同載，</font>
</font>
 <font color="#C00000">〔二〕</font>
 <font size="4">
<font color="#000000">就車中裂二丈與范，云：「人寧可使婦無㡓邪？」范笑而受之。</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「人寧可使婦無㡓邪？」「㡓」，景宋本及沈本俱作「褌」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：晉書儒林傳，餉給范宣者，乃庾爰之。吳士鑑注謂：「世說注羡愛之三字為庾爰之之訛。」其說是也。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：棲逸篇曰：「范宣未嘗入公門。韓康伯與同載，遂誘俱入郡。范便於車後趨下。」今此又言「同載」，蓋韓敬范之為人，同車出入之時亦多矣。</font>
</p>
<p height="0pt" width="2em" align="left">
<font size="4">
<font color="#000000">３９王子敬病篤</font>
</font>
 <font color="#C00000">〔一〕</font>
 <font size="4">
<font color="#000000">，道家上章應首過，</font>
</font>
 <font color="#C00000">〔二〕</font>
 <font size="4">
<font color="#000000">問子敬「由來有何異同得失？」子敬云：「不覺有餘事，惟憶與郗家離婚</font>
</font>
 <font color="#C00000">〔三〕</font>
 <font size="4">
<font color="#000000">。」</font>
</font>
 <font color="#262626">王氏譜曰：「獻之娶高平郗曇女，名道茂，後離婚。」獻之別傳曰：「祖父曠，淮南太守。父羲之，右將軍。咸寧中，詔尚餘姚公主，遷中書令，卒。」</font>
 <font color="#C00000">〔四〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：本書言語篇注引晉安帝紀曰：「凝之事五斗米道。孫恩之攻會稽，凝之謂民吏曰：『不須備防，吾已請大道，許遣鬼兵相助，賊自破矣。』既不設備，遂為恩所害。」晉書王羲之傳亦云：「王氏世事張氏五斗米道，凝之彌篤。」此所謂道家，即五斗米道也。魏志張魯傳云：「祖父陵，學道鵠鳴山中，造作道書，以惑百姓。從受道者，出五斗米，故世號米賊。魯據漢中，以鬼道教民。其來學道者，皆教以誠信不欺詐。有病自首其過。」注引典略曰：「張角為太平道，張脩為五斗米道。太平道者，師持九節杖為符祝，教病人叩頭思過，因以符水飲之。脩法略與角同。加施靜室，使病者處其中思過。又使人為鬼吏，主為病者請禱。請禱之法，書病者姓名。說服罪之意，作三通：其一上之天，著山上；其一埋之地；其一沈之水，謂之三官手書。使病者家出五斗米以為常。故號曰五斗米師。」今子敬病篤，而請道家上章首過，正是五斗米師為之請禱耳。宋米芾畫史云：「海州劉先生收王獻之畫符及神咒一卷，小字，五斗米道也。」本書傷逝篇注引幽明錄言：泰元中有一師從遠來，云：「人命應終，有生樂代者，則死者可生。」子敬疾屬纊，子猷請以餘年代弟。此亦必是五斗米師以符水為人治病者。足徵王氏兄弟信道者不獨凝之矣。御覽六百六十六引太平經曰：「王右軍病，請杜恭。恭謂弟子曰：『右軍病不差，何用吾？』十餘日果卒。」杜恭者，即晉書孫恩傳之錢唐杜子恭。恩叔父泰師事之，而恩傳其術，亦五斗米道也。則羲之傳謂「王氏世事五斗米道」不虛矣。以右軍之高明有識，不溺於老、莊之虛浮，而不免為天師所惑。蓋其家世及婦家郗氏皆信道，右軍又好服食養性，與道士許邁游，為之作傳，述其靈異之跡甚多。邁亦五斗米道，即真誥所謂許先生者。右軍蓋深信學道可以登仙也。然真誥闡幽微云：「王逸少有事繫禁中，已五年，云事已散。」是右軍奉道，生不為杜子恭所佑；死乃為鬼所考。子猷、子敬，疾終不愈，五斗米師符祝無靈，而凝之恃大道鬼兵，反為孫恩所殺。奉道之無益，昭然可見；而東晉士大夫不慕老、莊，則信五斗米道，雖逸少、子敬猶不免，此儒學之衰，可為太息！</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李詳云：「案隋書經籍志道經有諸消災度厄之法。依陰陽五行術數推人年命，書之如章表之儀，并具贄幣，燒香陳讀云：奏上天曹，請為陳厄。謂之上章。後漢書皇甫嵩傳：『張角自稱大賢良師，奉事黃老道，蓄養弟子，跪拜首過。』」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：淳化閣帖九有王獻之帖云：「雖奉對積年，可以為盡日之歡。常苦不盡觸額之暢。方欲與姊極當年之疋，以之偕老，豈謂乖別至此？諸懷悵塞實深，當復何由日夕見姊耶？俯仰悲咽，實無已已，惟當絕氣耳！」黃伯思東觀餘論上謂當是與郗家帖，引世說此條為證，是也。</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">程炎震云：「新安公主，簡文帝女也。見晉書孝武文李太后傳，母徐貴人。初學記十引王隱晉書曰：『安禧皇后王氏，字神受，王獻之女，新安公主生，即安帝姑也。』御覽一百五十二引中興書曰：『新安愍公主道福，簡文第三女，徐淑媛所生，適桓濟，重適王獻之。』獻之以選尚主，必是簡文即位之後，此咸寧當作咸安。郗曇已前卒十餘年，其離婚之故不可知。或者守道不篤，如黃子艾耶？宜其飲恨至死矣。」</font>
</p>
<p height="0pt" width="2em" align="left">
<font color="#262626">程氏又云：「『餘姚』，晉書八十獻之傳、三十二后妃傳並作『新安』，蓋追封。」傷逝篇注曰：「獻之以泰元十五年卒，年四十五。」</font>
</p>
<p height="0pt" width="2em" align="left">
<font size="4">
<font color="#000000">４０殷仲堪既為荊州，</font>
</font>
 <font color="#C00000">〔一〕</font>
 <font size="4">
<font color="#000000">值水儉，食常五盌盤，外無餘肴。飯粒脫落盤席閒，輒拾以噉之。雖欲率物，亦緣其性真素。</font>
</font>
 <font color="#C00000">〔二〕</font>
 <font size="4">
<font color="#000000">每語子弟云：「勿以我受任方州，</font>
</font>
 <font color="#C00000">〔三〕</font>
 <font size="4">
<font color="#000000">云我豁平昔時意。今吾處之不易。貧者士之常，</font>
</font>
 <font color="#C00000">〔四〕</font>
 <font size="4">
<font color="#000000">焉得登枝而捐其本？爾曹其存之！」</font>
</font>
 <font color="#262626">晉安帝紀曰：「仲堪，陳郡人，太常融孫也。車騎將軍謝玄請為長史，孝武說之，俄為黃門侍郎。自殺袁悅之後，上深為晏駕後計，故先出王恭為北蕃。荊州刺史王忱死，乃中詔用仲堪代焉。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「太元十七年，仲堪為荊州。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：世說盛稱仲堪之儉約，然晉書本傳云：「仲堪少奉天師道，又精心事神，不吝財賄，而怠行仁義，嗇於周急。」然則仲堪之儉，特鄙吝之天性耳。道藏「懷」字號唐王懸河三洞珠囊一，引道學傳第十六卷云：「殷仲堪者，陳郡人也。為太子中庶子，少奉天師道，受治及正一，精心事法，不吝財賄。家有疾病，躬為章符，往往有應。鄉人及左右或請為之，時行周救，弘益不少也。」與本傳可以互證。儉於自奉，而侈於事神，將不為達士所笑乎？晉時士大夫奉天師道者，有琅邪王氏父子、郗愔郗曇兄弟及仲堪。此皆明著於本傳者。其他史所不言，不知凡幾。釋寶唱比丘尼傳一道容尼傳曰：「簡文帝先事清水道師。道師，京都所謂王濮陽也。」考御覽六百六十六引太平經曰「濮陽者，不知何許人，事道專心，祈請皆驗。晉簡文廢世子，無嗣，時使人祈請於陽」云云。比丘尼傳所指必是此人。其事蹟既附見於太平經中，則所謂清水道，即太平道也。御覽六百七十一引上元寶經曰：「濮陽，曲水人。辭家學道，後授三元真一，遊變人閒。」亦即此人。以一代帝王而所崇如此，可想見其勢力之盛。晉之風俗，亦可知矣。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：廣雅釋詁云：「方，大也。」謂大州為方州，乃晉人常用之語。晉書王敦傳云敦上疏曰「往段匹磾尚未有勞，便以方州與之」，是也。淮南覽冥訓云：「顓民生背方州，抱圓天。」注云：「方州，地。」班固典引云：「卓犖乎方州，羡溢乎要荒。」則謂四方諸州耳。均與此不同。</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">嘉錫案：說苑雜言篇云：「孔子見榮啟期問曰：『先生何樂也？』對曰：『夫貧者，士之常也；死者，民之終也。處常待終，當何憂乎？』」家語六，本篇略同。</font>
</p>
<p height="0pt" width="2em" align="left">
<font size="4">
<font color="#000000">４１初桓南郡、楊廣共說殷荊州，宜奪殷覬南蠻以自樹。</font>
</font>
 <font color="#C00000">〔一〕</font>
 <font color="#262626">桓玄別傳曰：「玄字敬道，譙國龍亢人，大司馬溫少子也。幼童中，溫甚愛之。臨終命以為嗣。年七歲，襲封南郡公，拜太子洗馬、義興太守。不得志，少時去職，歸其國。與荊州刺史殷仲堪素舊，情好甚隆。」周祗隆安記曰：「廣字德度，弘農人，楊震後也。」晉安帝紀曰：「覬字伯道，陳郡人。由中書郎出為南蠻校尉。覬亦以率易才悟著稱，與從弟仲堪俱知名。」中興書曰：「初，仲堪欲起兵，密邀覬，覬不同。楊廣與弟佺期勸殺覬，仲堪不許。」</font>
 <font size="4">
<font color="#000000">覬亦即曉其旨，嘗因行散，</font>
</font>
 <font color="#C00000">〔二〕</font>
 <font size="4">
<font color="#000000">率爾去下舍，便不復還。內外無預知者，意色蕭然，遠同鬥生之無慍。</font>
</font>
 <font color="#C00000">〔三〕</font>
 <font size="4">
<font color="#000000">時論以此多之。</font>
</font>
 <font color="#262626">春秋傳曰：「楚令尹子文，鬥氏也。」論語曰：「令尹子文，三仕為令尹，無喜色；三已之，無慍色。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「仲堪奪殷覬南蠻事，在隆安元年。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：散者，寒食散也。巢氏諸病源候論六寒食散發候篇引皇甫謐云：「服藥後宜煩勞。若羸著床，不能行者，扶起行之，亦謂之行藥。」文選二十二有鮑明遠行藥詩。詳見余寒食散考。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">張文檒螺江日記續編四曰：「世說載殷覬去官，而稱曰『遠同鬥生之無慍』，前未有稱子文為鬥生者。此與夏侯太初稱樂毅為樂生同屬創造。又劉峻廣絕交論『罕生逝而國子悲』，謂罕虎也。夏侯湛作羊秉敘『豈非司馬生之所惑』，謂司馬子長也。江淹上建平王書『直生豈疑於盜金』，謂直不疑也。趙至與嵇茂齊書『梁生適越、登岳長謠』，謂梁鴻也。前此未有此稱，以此見古人行文，隨興所至，不必盡有所本。陸機豪士賦序『伊生抱明，允以嬰戮』，稱伊尹為伊生，更奇。」嘉錫案：秦漢人稱人為生，皆尊之之意。史記儒林傳曰：「言詩，於齊則轅固生；言尚書，自濟南伏生；言禮，自魯高堂生；言易，自菑川田生；言春秋，於齊魯自胡母生。」索隱云：「自漢以來，儒者皆號生，亦先生者省字呼之耳。」是也。六朝人為文沿用此例，稱古人為某生，猶之先生云爾。或為省字，或欲便文，此修詞常法，未足深訝。而張氏譏其創造，引為大奇，可謂「少所見，多所怪」矣！</font>
</p>
<p height="0pt" width="2em" align="left">
<font size="4">
<font color="#000000">４２王僕射在江州，為殷、桓所逐，奔竄豫章，</font>
</font>
 <font color="#C00000">〔一〕</font>
 <font size="4">
<font color="#000000">存亡未測。</font>
</font>
 <font color="#262626">徐廣晉紀曰：「王愉字茂和，太原晉陽人，安北將軍坦之次子也。以輔國司馬，出為江州刺史。愉始至鎮，而桓玄、楊佺期舉兵以應王恭，乘流奄至，愉無防，惶遽奔臨川，為玄所得。玄篡位，遷尚書左僕射。」</font>
 <font size="4">
<font color="#000000">王綏在都，既憂慼在貌，居處飲食，每事有降。時人謂為試守孝子。</font>
</font>
 <font color="#262626">中興書曰：「綏字彥猷，愉子也。少有令譽。自王渾至坦之，六世盛德，</font>
 <font color="#C00000">〔二〕</font>
 <font color="#262626">綏又知名，于時冠冕，莫與為比。位至中書令、荊州刺史。桓玄敗後，與父愉謀反，伏誅。」</font>
 <font color="#C00000">〔三〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「既憂慼在貌」「慼」，景宋本及沈本俱作「戚」。</font>
</p>
<p height="0pt" width="2em" align="left">
<font color="#262626">注「自王渾」「渾」，景宋本作「澤」，是。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「隆安二年八月，江州刺史王愉奔於臨川。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案王渾當作王澤。澤生昶、昶生湛、湛生承、承生述、述生坦之。正得六世。若渾，乃昶之長子，湛之兄，於坦之為從曾祖，安得有六世？晉書王綏傳云：『自昶父漢雁門太守澤，已有名稱。忱又秀出，綏亦著稱。八葉繼軌，軒冕莫與為比焉。』可證渾當作澤。以字形相近而誤，各本皆同。王應麟小學紺珠氏族類載王昶至坦之，五世盛德。而注引世說注中興書，亦作王渾。則南宋時已誤。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">李慈銘荀學齋日記丙集上曰：「晉書愉傳，言愉之誅，以潛結司州刺史溫詳謀作亂。而宋書武帝紀言綏以高祖起自布衣，甚相凌忽。又以桓氏甥有自疑之志，遂被誅。又王諶謂其兄謐亦曰：『王駒無罪而誅，此是翦除勝己，以絕人望。』駒，愉小字也。是潛結謀亂之言，亦劉裕所誣，非其實事。此皆晉書之疏也。安帝紀亦止言劉裕誅王愉王綏等，不云愉等謀亂。」嘉錫案：南史宋武帝紀曰：「初，荊州刺史王綏以江左冠族，又桓氏之甥，素甚陵帝。至是及其父尚書左僕射愉有自疑志，並及誅。」魏書王慧龍傳曰：「初劉裕微時，愉不為禮；及得志，愉合家見誅。」與宋書合。而中興書謂其謀反。蓋凡易代之際，以觸忤新朝受害者，史官相承，不曰謀反；即曰作亂。王愉父子，自因忤劉裕被殺。中興書為宋湘東太守何法盛所撰，書本朝開國時事，自不能無曲筆。晉、宋、魏書修於異代，故皆直著其輕侮劉裕。李氏謂愉父子潛結溫詳，為裕之誣辭。然通鑑一百十三於義熙三年書「尚書左僕射王愉及子荊州刺史綏謀襲裕，事泄，族誅」，則愉、綏似實有謀，特不知溫公別有所本否耳。愉為桓玄僕射，不可謂無罪。綏之事親，無愧孝子，而亦為玄中書令（見本傳）。建康實錄十一引裴子野曰：「桓敬道坐盜社稷，王謐以民望鎮領，王綏、謝混以後進光輝。」是綏為玄所寵用，亦一賊黨也。蓋魏晉士大夫止知有家，不知有國。故奉親思孝，或有其人；殺身成仁，徒聞其語。王祥、何曾之流，皆不免黨篡。求忠臣必於孝子之門，竟成虛言。六代相沿，如出一轍，而國家亦幾胥而為夷。爰及唐、宋，正學復明，忠義之士，史不絕書。故得常治久安，而吾中國亦遂能滅而復興，亡而復存。覽歷代之興亡，察其風俗之變遷，可以深長思矣。嘉錫又案：晉書王愉傳曰：「劉裕義旗建，加前將軍。愉既桓氏婿，父子寵貴，又嘗輕侮劉裕，心不自安。潛結司州刺史溫詳，謀作亂，事泄被誅。子孫十餘人皆伏法。」此即中興書所謂「綏與父愉謀反」也。</font>
</p>
<p height="0pt" width="2em" align="left">
<font size="4">
<font color="#000000">４３桓南郡</font>
</font>
 <font color="#262626">玄也。</font>
 <font size="4">
<font color="#000000">既破殷荊州，收殷將佐十許人，咨議羅企生亦在焉。</font>
</font>
 <font color="#C00000">〔一〕</font>
 <font color="#262626">玄別傳曰：「玄克荊州，殺殷道護及仲堪參軍羅企生、鮑季禮，皆仲堪所親仗也。」</font>
 <font size="4">
<font color="#000000">桓素待企生厚，將有所戮，先遣人語云：「若謝我，當釋罪。」企生答曰：「為殷荊州吏，今荊州奔亡，存亡未判，我何顏謝桓公？」</font>
</font>
 <font color="#262626">中興書曰：「企生字宗伯，豫章人。殷仲堪初請為府功曹，桓玄來攻，轉咨議參軍。仲堪多疑少決，企生深憂之，謂其弟遵生曰：『殷侯仁而無斷，事必無成。成敗天也，吾當死生以之。』及仲堪走，文武並無送者，唯企生從焉。路經家門，遵生紿之曰：『作如此分別，何可不執手？』企生回馬授手，遵生便牽下之，謂曰：『家有老母，將欲何行？』企生揮泣曰：『今日之事，我必死之。汝等奉養，不失子道，一門之內，有忠與孝，亦復何恨！』遵生抱之愈急，仲堪於路待之。企生遙呼曰：『今日死生是同，願少見待！』仲堪見其無脫埋，策馬而去。俄而玄至，人士悉詣玄，企生獨不往而營理仲堪家。或謂曰：『玄性猜急，未能取卿誠節，若遂不詣，禍必至矣！』企生正色曰：『我殷侯吏，見遇以國士，不能共殄醜逆，致此奔敗，何面目就桓求生乎？』玄聞，怒而收之。謂曰：『相遇如此，何以見負？』企生曰：『使君口血未乾，而生此奸計，自傷力劣，不能翦定凶逆，我死恨晚爾！』玄遂斬之。時年三十有七，眾咸悼之。」</font>
 <font color="#C00000">〔二〕</font>
 <font size="4">
<font color="#000000">既出市，桓又遣人問欲何言？答曰：「昔晉文王殺嵇康，而嵇紹為晉忠臣。</font>
</font>
 <font color="#262626">王隱晉書曰：「紹字延祖，譙國銍人。父康有奇才儁辯。紹十歲而孤，事母孝謹，累遷散騎常侍。惠帝敗於蕩陰，百官左右皆奔散，唯紹儼然端冕，以身衛帝。兵交御輦，飛箭雨集，遂以見害也。」</font>
 <font size="4">
<font color="#000000">從公乞一弟以養老母。」桓亦如言宥之。桓先曾以一羔裘與企生母胡，胡時在豫章，企生問至，即日焚裘。</font>
</font>
 <font color="#C00000">〔三〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「隆安三年十二月，桓玄襲江陵，害殷仲堪。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：觀中興書所載企生對桓玄之語，詞嚴義正，生氣凜然。在有晉士大夫間，不愧朝陽之鳴鳳。而臨終不免遜詞乞憐者，徒以有老母故也。忠孝之道，於斯兩全。雖所事非人，有慚擇木，君子善善從長，可無深責爾矣。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">宋書五十胡藩傳曰：「藩字道序，豫章南昌人也。祖隨，散騎常侍。父仲任，治書侍御史。藩參郗恢征虜軍事。時殷仲堪為荊州刺史，藩外兄羅企生為仲堪參軍。藩請假還，過江陵，省企生。仲堪要藩相見，接待甚厚，藩因說仲堪曰：『桓玄意趣不常，每怏怏於失職。節下崇待太過，非將來之計也。』仲堪色不悅，藩退而謂企生曰：『倒戈授人，必至之禍。若不早規去就，後悔無及。』玄自夏口襲仲堪，藩參玄後軍軍事。仲堪敗，企生果以附從及禍。」嘉錫案：據此，則企生母蓋胡隨之女藩之姑也。</font>
</p>
<p height="0pt" width="2em" align="left">
<font size="4">
<font color="#000000">４４王恭從會稽還，</font>
</font>
 <font color="#262626">周祗隆安記曰：「恭字孝伯，太原晉陽人。祖父濛，司徒左長史，風流標望。父蘊，鎮軍將軍，亦得世譽。」恭別傳曰：「恭清廉貴峻，志存格正。起家著作郎，歷丹陽尹、中書令。出為五州都督前將軍，青、兗二州刺史。」</font>
 <font size="4">
<font color="#000000">王大看之。</font>
</font>
 <font color="#262626">王忱，小字佛大。晉安帝紀曰：「忱字元達，北平將軍坦之第四子也。甚得名於當世，與族子恭少相善，齊聲見稱。仕至荊州刺史。」</font>
 <font size="4">
<font color="#000000">見其坐六尺簟，因語恭：「卿東來，故應有此物，可以一領及我。」恭無言。大去後，即舉所坐者送之。既無餘席，便坐薦上。後大聞之甚驚，曰：「吾本謂卿多，故求耳。」對曰：「丈人不悉恭，恭作人無長物。」</font>
</font>
</p>
<p height="0pt" width="2em" align="left">
<font size="4">
<font color="#000000">４５吳郡陳遺，</font>
</font>
 <font color="#C00000">〔一〕</font>
 <font color="#262626">未詳。</font>
 <font size="4">
<font color="#000000">家至孝，母好食鐺底焦飯。遺作郡主簿，</font>
</font>
 <font color="#C00000">〔二〕</font>
 <font size="4">
<font color="#000000">恒裝一囊，每煮食，輒貯錄焦飯，歸以遺母。後值孫恩賊出吳郡，</font>
</font>
 <font color="#262626">晉安帝紀曰：「孫恩一名靈秀，琅邪人。叔父泰，事五斗米道，以謀反誅。恩逸逃於海上，聚眾十萬人，攻沒郡縣。後為臨海太守辛昺斬首送之。」</font>
 <font color="#C00000">〔三〕</font>
 <font size="4">
<font color="#000000">袁府君</font>
</font>
 <font color="#262626">山松別見。</font>
 <font size="4">
<font color="#000000">即日便征，</font>
</font>
 <font color="#C00000">〔四〕</font>
 <font size="4">
<font color="#000000">遺已聚斂得數斗焦飯，未展歸家，遂帶以從軍。戰於滬瀆，敗。軍人潰散，逃走山澤，皆多饑死，遺獨以焦飯得活。時人以為純孝之報也。</font>
</font>
 <font color="#C00000">〔五〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">御覽四百十一引宋躬孝子傳曰：「陳遺吳郡人，少為郡吏。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：宋躬孝子傳及南史均止云「少為郡吏」，不知其為主簿也。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">隋志有晉臨海太守辛德遠集五卷。新唐志有辛昺集四卷。文廷式補晉書藝文志六云：「德遠蓋昺字，唐人諱昺，故稱其字也。」嘉錫案：晉書孫恩傳作辛景，亦避諱改字。</font>
</p>
<p height="0pt" width="2em" align="left">
<font color="#262626">晉書安帝紀：「元興元年三月，臨海太守辛景擊孫恩，斬之。」又孫恩傳：「恩復寇臨海，臨海太守辛昺討破之。恩窮蹙赴海自沈。」嘉錫案：辛景即辛昺，蓋唐人修史時避諱改之。</font>
</p>
<p height="0pt" width="2em" align="left">
<font color="#262626">宋書高祖紀：「元興三年，兗州刺史辛禺懷貳。會北青州刺史劉該反，禺求征該，次淮陰，又反。禺長史羊穆之斬禺，傳首京師。」湘潭孫虨宋書攷論云：「禺、昺字形相似，蓋即一人。」嘉錫案：元興元年三月，桓玄總百揆。二年十二月，篡位。辛昺若於三年為兗州刺史，則必玄所用。御覽三百三十七有辛昺洛戍時與桓郎牋曰：「桓振武令下官將千二百人襲□營。」振武者，桓石民也。則昺乃桓氏舊部，宜其降後復叛矣。</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">程炎震云：「隆安五年，袁山松死於滬瀆。」</font>
</p>
<p height="0pt" width="2em" align="left">
<font color="#C00000">〔五〕</font>
 <font color="#262626">宋躬孝子傳又曰：「母晝夜涕泣，目為失明。耳無所聞。遺還入戶，再拜號咽，母豁然有聞見。」嘉錫案：陳遺見南史孝義傳，較此為詳。考法苑珠林四十九、御覽四百十一引宋躬孝子傳，廣記百六十二引孝子傳，並有陳遺事。字句大同小異。蓋同引一書也。南史云：「母晝夜泣涕，目為失明，耳無所聞。遺還入戶，再拜號咽，母豁然即明。」此事世說所無，而宋躬傳有之。蓋即南史所本。且不獨此一事而已。凡孝義傳中所載，如賈恩、丘傑、孫棘、何子平、王虛之、華寶、韓靈敏諸人，無不采自宋躬書者。考之類聚、御覽所引，便可見矣。宋躬孝子傳二十卷，隋書經籍志著錄，不詳時代。兩唐志作宗躬。姚振宗隋志考證二十、據南齊書孔稚圭傳，永明中有廷尉監宋躬。南史袁彖傳有江陵令宗躬。隋志別集類有齊平西諮議宗躬集。因以考得其仕履。今案：南史王虛之傳中有齊永明閒事，則宋躬書即著於齊代。臨川已不及見。世說此條，必別有所本。孝標注中不言遺母目瞽復明，蓋亦未睹其書也。南史稱宋初吳郡人陳遺，則遺之遭難不死雖在晉末，而其人實卒於宋初。考世說所載多魏、晉之事，其下逮宋朝者，不過王謐、傅亮、謝靈運數人而已。皆名士之冠絕當時者。遺南土寒人，仕纔州郡，獨蒙紀錄，褎然為一代稱首。蓋因其純孝足貫神明，不以微賤而遺之也。自中原雲擾，五馬南浮，雖王綱解紐，風教陵夷，而孝弟之行，獨為朝野所重。自晉至梁，撰孝子傳者，隋志八家，九十八卷；兩唐志又益二家，三十四卷。其他傳記所載，猶復累牘連篇。倫常賴以維繫，道德由之不亡。故雖江左偏安，五朝遞嬗，猶能支拄二百七十餘年，不為胡羯所吞噬。至於京、洛淪陷，北俗腥羶，而索虜鮮卑，亦復用夏變夷。終乃鴟鴞革音，歸我至化。而其國亦入版圖。胡漢種族不同，而孝乃為人之本。然則處晦盲否塞之秋，而欲撥亂世反之正者，其可不加之意也哉。</font>
</p>
<p height="0pt" width="2em" align="left">
<font size="4">
<font color="#000000">４６孔僕射為孝武侍中，豫蒙眷接烈宗山陵。孔時為太常，形素羸瘦，著重服，竟日涕泗流漣，見者以為真孝子。</font>
</font>
 <font color="#262626">續晉陽秋曰「孔安國字安國，會稽山陰人，車騎愉第六子也。少而孤貧，能善樹節，以儒素見稱。歷侍中、太常、尚書，遷左僕射、特進，卒。」</font>
</p>
<p height="0pt" width="2em" align="left">
<font size="4">
<font color="#000000">４７吳道助、附子兄弟，居在丹陽郡。後遭母童夫人艱，</font>
</font>
 <font color="#262626">道助，坦之小字。附子，隱之小字也。吳氏譜曰：「坦之字處靖，濮陽人。</font>
 <font color="#C00000">〔一〕</font>
 <font color="#262626">仕至西中郎將功曹。父堅，取東苑童儈女，名秦姬。」</font>
 <font size="4">
<font color="#000000">朝夕哭臨。及思至，</font>
</font>
 <font color="#C00000">〔二〕</font>
 <font size="4">
<font color="#000000">賓客弔省，號踊哀絕，路人為之落淚。韓康伯時為丹陽尹，母殷在郡，每聞二吳之哭，輒為悽惻。語康伯曰：「汝若為選官，當好料理此人。」</font>
</font>
 <font color="#C00000">〔三〕</font>
 <font size="4">
<font color="#000000">康伯亦甚相知。韓後果為吏部尚書。大吳不免哀制，</font>
</font>
 <font color="#C00000">〔四〕</font>
 <font size="4">
<font color="#000000">小吳遂大貴達。</font>
</font>
 <font color="#C00000">〔五〕</font>
 <font color="#262626">鄭緝孝子傳曰「隱之字處默，少有孝行，遭母喪，哀毀過禮。時與太常韓康伯鄰居，康伯母揚州刺史殷浩之妹，聰明婦人也。隱之每哭，康伯母輒輟事流涕，悲不自勝，終其喪如此。謂康伯曰：『汝後若居銓衡，當用此輩人。』後康伯為吏部尚書，乃進用之。」晉安帝紀曰：「隱之既有至性，加以廉潔，奉祿頒九族，冬月無被。桓玄欲革嶺南之弊，以為廣州刺史。去州二十里有貪泉，世傳飲之者其心無厭。隱之乃至水上，酌而飲之，因賦詩曰：『石門有貪泉，一歃重千金。試使夷、齊飲，終當不易心。』為盧循所攻，還京師。歷尚書、領軍將軍。」晉中興書曰：「舊云：往廣州，飲貪泉，失廉潔之性。吳隱之為刺史，自酌貪泉飲之，題石門為詩云云。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書云：『濮陽鄄城人，魏侍中質六世孫。』」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案『思至』二字有誤，各本皆同。晉書作『每至哭臨之時，恒有雙鶴驚叫。及祥練之夕，復有群雁俱集』。疑此『思至』二字，當作『周忌』，思、周，形近；至、忌，聲近。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">元李治敬齋古今黈十曰：「料理之語，見于世說者三：韓康伯母聞吳隱之兄弟居喪孝，語康伯曰：『汝若為選官，當好料理此人。』王子猷為桓溫車騎參軍，溫謂子猷曰：『卿在府日久，比當相料理。』衛展在江州，知舊投之，都不料理。料理者，蓋營護之意，猶今俚俗所謂照顧覰當耳。石林以為『料理』猶言誰何，料多作平音。作平音固是，其言誰何則非也。誰何乃訶喝禁禦之謂。」嘉錫案：李以營護照顧釋料理，似也。然與桓車騎之語意不合，且車騎是桓沖非溫也。南史陳本紀論引梁末童謠云：「黃塵汙人衣，皁莢相料理。」以皁莢浣衣，而謂之料理，豈可解為照顧乎？考釋玄應一切經音義十四曰：「撩理，音力條反。通俗文云：『理亂謂之撩理。』又說文云：『撩，理也。』謂撩捋整理也。今多作料量之料字也。」釋慧琳一切經音義三十七曰：「撩理，上了彫反，顧野王云：『撩謂整理也。』」此兩音義所引，乃料理之本義。蓋撩通作料，訓為整理，故凡營護其人，與整治其事物，皆可謂之料理也。錢大昕恒言錄二曰「料理，雙聲字。」</font>
</p>
<p height="0pt" width="2em" align="left">
<font color="#262626">翟灝通俗編十二云：「按料字平聲，韓退之詩：『為逢桃樹相料理。』康與之詩：『東風著意相料理。』黃庭堅詩：『平生習氣難料理。』皆可證。今俗讀如字。」</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">程炎震云：「哀制，謂服中也。不免哀制，似謂不勝喪。然晉書云坦之後為袁真功曹。」類聚二十引宗躬孝子傳曰：「吳坦之，隱之兄也。母葬，夕設九飯祭，坦之每臨一祭，輒號痛斷絕，至七祭，吐血而死。」嘉錫案：此即世說所謂大吳不免哀制也。晉書哀帝紀隆和元年二月，以龍驤將軍袁真為西中郎將，監護豫、司、并、冀四州諸軍事、豫州刺史，鎮汝南。桓溫傳太和四年，溫率西中郎將袁真北伐，溫軍敗績，歸罪於真。表廢為庶人。吳坦之之為西中郎將參軍，當不出此數年中。韓康伯平生歷官，本傳無年月。考建康實錄九：伯累遷至吏部尚書，改授太常。孝武帝太元五年八月卒。則伯之官吏部，最早亦不過太元之初，上距袁真之廢免，凡六、七年矣。坦之蓋不待府廢，已丁憂罷官，哭母以死。故康伯不及用也。程氏謂後為袁真功曹，殊失之不考。</font>
</p>
<p height="0pt" width="2em" align="left">
<font color="#C00000">〔五〕</font>
 <font color="#262626">群書治要三十引晉書曰：「吳隱之字處默，濮陽人也。早孤，事母孝謹，愛敬著於色養，幾滅性於執喪。居近韓康伯家，康伯母賢明婦人，每聞隱之哭，臨饌輟餐，當織投杼，為之悲泣，如此終其喪。謂伯曰：『汝若得在官人之任，當舉如此之徒。』及伯為吏部，超選隱之，遂階清級，為龍驤將軍，廣州刺史。」按治要所引晉書，不著姓名。張聰咸經史質疑錄與阮侍郎論晉逸史例曰：「梁陳以下至唐初，凡引史者單稱晉書，皆臧氏書也。」</font>
</p>
</body>
</html>
