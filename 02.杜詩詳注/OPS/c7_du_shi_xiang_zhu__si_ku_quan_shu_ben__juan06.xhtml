<?xml version="1.0" encoding="UTF-8" standalone="yes"?>
<!DOCTYPE html>
<html xmlns="http://www.w3.org/1999/xhtml" xml:lang="zh" dir="ltr"><head><meta charset="UTF-8"/><link type="text/css" rel="stylesheet" href="main.css"/><title>卷六</title><style typeof="mw:Extension/templatestyles" about="#mwt4"><![CDATA[.mw-parser-output .kaiti,.mw-parser-output .Kaiti,.mw-parser-output .KaiTi,.mw-parser-output .template-kai{font-family:"Kaiti SC",TH-Khaai-TP0,TH-Khaai-TP2,TH-Feon-A,楷体,KaiTi,楷体_GB2312,KaiTi_GB2312,FandolKai,华文楷体,STKaiti,TH-Khaai-PP0,TH-Khaai-PP2,Kai,"Kaiti TC",BiauKai,"AR PL UKai CN",標楷體,DFKai-SB,"AR PL UKai HK","AR PL UKai TW",全字庫正楷體,TW-Kai,EUDCKAI,cursive}.mw-parser-output .template-kai:lang(zh-hant),.mw-parser-output .template-kai:lang(zh-hk),.mw-parser-output .template-kai:lang(zh-mo),.mw-parser-output .template-kai:lang(zh-tw),.mw-parser-output .template-kai:lang(nan-tw),.mw-parser-output .template-kai:lang(hak-tw){font-family:"Kaiti TC",標楷體,DFKai-SB,"AR PL UKai HK","AR PL UKai TW",BiauKai,Kai,全字庫正楷體,TW-Kai,"Kaiti SC",TH-Khaai-PP0,TH-Khaai-PP2,TH-Khaai-TP0,TH-Khaai-TP2,TH-Feon-A,楷体,KaiTi,楷体_GB2312,KaiTi_GB2312,FandolKai,华文楷体,STKaiti,"AR PL UKai CN",EUDCKAI,cursive}]]></style><style typeof="mw:Extension/templatestyles mw:Transclusion" about="#mwt6"><![CDATA[.mw-parser-output .licenseContainer{box-sizing:border-box;margin-top:1em;margin-bottom:0.25em;clear:both;width:auto;page-break-before:always;break-before:page}.mw-parser-output .licenseContainer>div:first-child{display:table;border:2px solid #88A;border-collapse:collapse;border-spacing:0 0;empty-cells:hide;box-sizing:border-box;margin:0 auto 0 auto;width:100%;background-color:#F7F8FF}.mw-parser-output .licenseContainer>div:first-child>div:first-child{display:table-row-group}.mw-parser-output .licenseContainer>div:first-child>div:first-child>div:first-child{display:table-row}.mw-parser-output .licenseContainer>div:first-child>div:first-child>div:first-child>div{display:table-cell;padding:5px;vertical-align:middle;width:auto}.mw-parser-output .licenseContainer>div:first-child>div:first-child>div:first-child>div:first-child{text-align:left}.mw-parser-output .licenseContainer>div:first-child>div:first-child>div:first-child>div:nth-child(2){text-align:center}.mw-parser-output .licenseContainer>div:first-child>div:first-child>div:first-child>div:nth-child(2)>div{width:100%}.mw-parser-output .licenseContainer>div:first-child>div:first-child>div:first-child>div:nth-child(2)>div:first-child{display:block;margin:0 auto 0 auto;text-align:left}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2){display:table;border-top:1px solid #88A}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div{display:table-cell;vertical-align:middle}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div:first-child{text-align:center;padding:5px 0;width:40px}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div:nth-child(2){text-align:left;padding:5px;font-size:92%}.mw-parser-output .licenseContainer>div:first-child>div:first-child>div:first-child>div:nth-child(3){text-align:right}.mw-parser-output .licensetpl{display:none}.mw-parser-output .licenseContainer.wst-collapsible-box{clear:both;margin:0.25em 0 0.25em 0;font-size:95%;background-color:#f7f8ff;border:2px solid #88A;text-align:left;line-height:1.6}.mw-parser-output .wst-license-container-title{display:inline-block;padding:0.5em}.mw-parser-output .wst-license-container-content{background:transparent;margin:0;padding:3px;text-align:left}.mw-parser-output .licenseContainer.warningLicenseContainer>div:first-child{border-color:#b22222;background-color:#ffeeee}.mw-parser-output .licenseContainer.warningLicenseContainer>div:first-child>div:first-child>div:first-child>div:nth-child(2)>div:nth-child(2){border-color:#b22222}]]></style></head><body class="mw-content-ltr sitedir-ltr ltr mw-body-content parsoid-body mediawiki mw-parser-output" dir="ltr" xml:lang="zh"><section data-mw-section-id="0"><table style="width:100%; margin-top:0px;border:1px solid #a66a4e; background-color: #daad98; text-align:center;" about="#mwt2" typeof="mw:Transclusion">
<tbody><tr>
<td class="noprint" style="width:0; text-align:left; font-size:small;"><span style="color:#a66a4e">←</span> <a rel="mw:WikiLink" href="c6_du_shi_xiang_zhu__si_ku_quan_shu_ben__juan05.xhtml" title="杜詩詳註 (四庫全書本)/卷05">卷五</a></td>
<td style="width:50%;">杜詩詳註　卷六</td>
<td class="noprint" style="width:25%; text-align:right; font-size:small;"><a rel="mw:WikiLink" href="c8_du_shi_xiang_zhu__si_ku_quan_shu_ben__juan07.xhtml" title="杜詩詳註 (四庫全書本)/卷07">卷七</a>  <span style="color:#a66a4e">→</span></td></tr>
</tbody></table><span about="#mwt2">
</span><div class="kaiti" style="overflow: auto; height:90%; width:100%; writing-mode: vertical-rl; -webkit-writing-mode: vertical-rl; -o-writing-mode: vertical-rl; -ms-writing-mode: tb-rl;writing-mode: tb-rl; layout-flow: vertical-ideographic; overflow:auto; float:right;   font-size:150%; *display: inline; overflow: auto; padding: 9px; " about="#mwt2">
<meta typeof="mw:Includes/OnlyInclude"/><div class="poem" typeof="mw:Extension/poem" about="#mwt647"><p>　　欽定四庫全書<br/>
　　<span id="du_shi_xiang_zhu_juan_liu-n935" about="#mwt9" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#du_shi_xiang_zhu_juan_liu-n935" class="mw-selflink-fragment">杜詩詳註卷六</a></span><br/>
　　翰林院編修仇兆鰲撰<br/>
　　<span id="xuan_zheng_dian_tui_chao-n936" about="#mwt10" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#xuan_zheng_dian_tui_chao-n936" class="mw-selflink-fragment">宣政殿退朝<small about="#mwt11" typeof="mw:Transclusion">音潮</small>晚岀左掖</a></span><br/><small about="#mwt12" typeof="mw:Transclusion"><span class="book-name">唐會要</span>：宣政殿，在含元殿後，即正衙殿也。<span class="book-name">唐六典</span>：在宣政門内，殿東有東上閤門，殿西有西上閤門。　東上閤門，門下省在焉。西上閤門，中書省在焉。公時為左拾遺，屬門下，故出左掖。<span class="book-name">漢書注</span>：掖門在兩旁，若人之臂掖。</small><br/>
　　天門日射<small about="#mwt14" typeof="mw:Transclusion">音石</small>黃金牓，春殿晴曛<small about="#mwt15" typeof="mw:Transclusion">一作薰</small>赤羽旗。宮草霏霏<small about="#mwt16" typeof="mw:Transclusion">一作微微</small>承委珮，鑪煙細細駐游絲。雲近蓬萊常五<small about="#mwt17" typeof="mw:Transclusion">一作好</small>色，雪殘鳷鵲亦多時。侍臣緩步歸青瑣，退食從<small about="#mwt18" typeof="mw:Transclusion">倉紅切</small>容出每遲。<br/><small about="#mwt19" typeof="mw:Transclusion">上四詠宣政殿，景之自外而内者，下四退出掖，時之自早而晚也。　日光射牓，在殿外。晴氣薰旗，在殿前。草承委珮，在殿下。煙駐游絲，在殿中。雲氣雪殘，此又遙瞻殿上者，亦見在朝之久。歸青瑣，退朝回院也。出每遲，出掖還邸也。　顧注：日射牓，則金益黃。晴曛旗，則羽更赤。　身俯則佩下委，故草相承。無風則煙不動，故如絲駐。　此詩後半失粘。<br/>盧注：天門，天子之門。<span class="book-name">楚辭</span>：廣開兮天門。　<span class="book-name">神異經</span>：西方有宮，白石為牆，門以金牓而銀鏤，題曰「天地少女之宮」。梁元帝詩：金牓燭神光。邵注：牓，門扁也。<br/>　隋煬帝<span class="book-name">江南曲</span>：春殿晚，仙艷奉杯盤。　<span class="book-name">家語</span>：子路曰：「由願得白羽若月，赤羽若日。」陸機詩：羽旗棲瓊鑾。舊注：旗畫赤羽鳥，所謂朱雀也。<br/>　<span class="book-name">西京賦</span>：芳草甘木。　<span class="book-name">楚辭</span>：芳霏霏兮滿堂。　<span class="book-name">記</span>：主佩倚則臣佩垂，主佩垂則臣佩委。<br/>蕭放詩：金鳳起爐煙。　晉羊球<span class="book-name">登西樓賦</span>：畫棟浮細細之輕雲。　沈約詩：游絲映空轉。<br/>　<span class="book-name">唐會要</span>：貞觀間營永安宮，後改為蓬萊宮，咸亨初改為含元殿，又改為大明宮。　<span class="book-name">董仲舒傳</span>：雲五色而為慶。<br/>　杜詩用「殘」字多作「餘」字解。　<span class="book-name">上林賦</span>：過鳷鵲，望露寒。注：皆觀名，在雲陽甘泉宮外。<br/>　曹植詩：侍臣省文奏。　<span class="book-name">列子</span>：縞衣乘軒，緩步闊視。　青瑣，謂省門。<br/>　<span class="book-name">詩</span>：退食自公。　<span class="book-name">天台賦</span>：任緩步之從容。</small><br/>
　　<span id="zi_chen_dian_tui_chao-n938" about="#mwt20" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#zi_chen_dian_tui_chao-n938" class="mw-selflink-fragment">紫宸殿退朝<small about="#mwt21" typeof="mw:Transclusion">音潮</small>口號<small about="#mwt22" typeof="mw:Transclusion">平聲</small></a></span><br/><small about="#mwt22-2" typeof="mw:Transclusion">　<span class="book-name">唐六典</span>：紫宸殿，即内朝正殿也。<span class="book-name">雍錄</span>：含元之北為宣政，宣政之北為紫宸。　楊慎曰：唐之朝制，宣政，前殿也，謂之衙，衙有仗，杜詩所謂「春旗簇仗齊」是也。紫宸，便殿也，謂之閣，朔望不御前殿而御紫宸，謂之入閣，杜詩所謂「還家初散紫宸朝」是也。歐陽公去唐不遠，入閣之制已未明，問於劉貢父而後知之，然其大略，不過如此。錢箋：<span class="book-name">五代史·李琪傳</span>：唐故事，天子日御前殿見羣臣，曰常參。朔望薦食諸陵寢，御便殿見群臣，曰入閣。宣政，前殿也，謂之衙，衙有仗。紫宸，便殿也，謂之閣。其不御前殿而御紫宸也，乃自正衙喚仗，由閤門而入，百官候朝於衙者，因隨之以入見，故謂之入閤。顧注：口號，言隨口號吟。</small><br/>
　　戶外昭容紫袖垂，雙瞻御座引朝<small about="#mwt23" typeof="mw:Transclusion">音潮</small>儀。香飄合殿春風轉，花覆千官淑景<small about="#mwt24" typeof="mw:Transclusion">與影同</small>移。晝漏稀<small about="#mwt25" typeof="mw:Transclusion">舊作聲，<span class="book-name">千家本</span>定作稀</small>聞高閣<small about="#mwt26" typeof="mw:Transclusion">黃作閤</small>報，天顏有喜近臣知。宮中每出歸東省，會送夔龍集<small about="#mwt27" typeof="mw:Transclusion">一作到</small>鳳池。<br/><small about="#mwt28" typeof="mw:Transclusion">張綖注：此内殿也，故所詠皆宮中之景。上六詠紫宸，末二言退朝。　顧注：袖垂為傴僂，雙瞻為分行，瞻御座為内向，引朝儀為却行，此寫昭容導駕之制甚詳。　吴論：香随風轉，言殿宇之寬。花下影移，言奏對之久。　禁庭深邃，故晝漏罕聞，待高閣之報。單復謂晝漏在退朝後者，非是。諫官侍班，故天顏有喜而近臣先知。張性謂拾遺不見天顏者，非是。　<span class="book-name">雍錄</span>：政事堂在東省，屬門下，至中宗時，裴炎以中書令執政事筆，故徙政事堂於中書省，則堂在右省也。公為拾遺時，政事堂已在中書，其自宮中退朝而歸東省者，以本省言也。會送夔龍於鳳池者，又自東省而集於西省，就政事堂，見宰相也。　綖注：夔、、龍，舜二臣名，龍在納言，實中書之始。晉人以中書比天上鳳凰，故唐人遂用鳳池稱中書省。<br/>　<span class="book-name">莊子</span>：戶外之屨滿矣。　唐制：昭容正二品，係九嬪。<span class="book-name">酉陽雜俎</span>：今閤門有宮人，垂帛引百僚，或云自則天，或言因後魏。據<span class="book-name">開元禮疏</span>曰：晉康獻褚后臨朝不坐，則宮人傳百僚拜，周隋相沿，國家因之不改。　<span class="book-name">唐會要</span>：<span class="date" title="905年">天祐二年</span>，只令小黃門祗候引從，宮人不得擅出内。蓋昭宗時始罷也。<br/>　<span class="book-name">漢書</span>：馮婕妤曰：「妾恐熊至御座」。<span class="book-name">周禮·夏官·司士</span>：正朝儀之位，辯其貴賤之等。<span class="book-name">史記</span>：叔孫通起朝儀。<br/>　庾肩吾詩：合殿生光彩。　蕭子雲詩：春風蕩羅帳。<br/>　<span class="book-name">荀子</span>：古者天子千官，諸侯百官。　謝朓賦：嗟斯靈之淑景。<br/>　顧注：古刻漏，晝有朝、禺、中、晡、夕，夜有甲、乙、丙、丁、戊。　<span class="book-name">長安志</span>：含元殿東南有翔鸞閤，西南有棲鳳閣。黃生注：高閣在禁中，宮女司漏，遞相傳報。<span class="book-name">秋興賦</span>：高閣連雲。<br/>　<span class="book-name">采葛婦歌</span>：羣臣拜舞天顏舒。　<span class="book-name">記</span>：今日安，世子乃有喜色。　唐制：諫官隨宰相而入，得近御前，公為拾遺，故稱近臣。<span class="book-name">國語</span>：近臣盡規。<br/>　<span class="book-name">國策</span>：宮中虛無人。<br/><span class="name">上官儀</span>表：接武夔龍，簉羽鵷鷺。　范彦龍詩：遙望鳳凰池。</small><br/>
　　<small about="#mwt29" typeof="mw:Transclusion">王嗣奭曰：宣政殿，在含元殿北，乃前殿也。紫宸殿為日御，古之燕朝也。故二詩所詠氣象，大小莊媟稍異。<br/>黃生曰：此詩首尾並具典故，疑借此二事託諷也。宮人引駕，雖屬舊制，然大廷臨御，萬國觀瞻，豈容此輩接迹，而時主因循不改，於朝儀為已褻矣。至如宰相雖尊，實與羣臣比肩而事主，退朝會送，此何禮乎。此詩所以志諷，人但取其濃麗工整，不知具文見意，<span class="book-name">春秋</span>之法在焉。徒云詩史，淺之乎窺公矣。</small><br/>
　　<span id="hua_yin_ye_yuan_mu_jiu_jiu_qi_niao_guo-n939" about="#mwt31" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#hua_yin_ye_yuan_mu_jiu_jiu_qi_niao_guo-n939" class="mw-selflink-fragment">春宿左省</a></span><br/><small about="#mwt30" typeof="mw:Transclusion">鶴注：公為左拾遺，屬門下省，在東，故曰左省，亦曰左掖。</small><br/>
　　花隱掖垣暮，啾啾棲鳥過<small about="#mwt32" typeof="mw:Transclusion">平聲</small>。星臨萬戶動，月傍<small about="#mwt33" typeof="mw:Transclusion">去聲</small>九霄多。不寢<small about="#mwt34" typeof="mw:Transclusion"><span class="book-name">英華</span>作寐</small>聽<small about="#mwt35" typeof="mw:Transclusion">平聲</small>金鑰<small about="#mwt36" typeof="mw:Transclusion"><span class="book-name">英華</span>作鎖</small>，因風想玉珂。明朝有封事，數<small about="#mwt37" typeof="mw:Transclusion">音朔</small>問夜如何。<br/><small about="#mwt38" typeof="mw:Transclusion">上四宿省之景，下四宿省之情。　花隱鳥棲，日已暮矣。星臨月近，夜而宿矣。聽鑰想珂，宿而起矣。問夜未央，起而待旦矣。自暮至夜，自夜至朝，敘述詳明，而忠勤為國之意，即在其中。　<span class="book-name">杜臆</span>：有風則鈴鐸皆鳴，故因而想及玉珂，在省中不得聞珂聲也。<br/>　劉楨詩：隔此西掖垣。掖垣，禁牆也。<br/>　古樂府：鳳凰鳴啾啾。　何遜詩：日夕棲鳥喧。<br/>　生注：「春星帶草堂」，在月落之後。「星臨萬戶動」，在月出之前。　<span class="book-name">漢書</span>：武帝起建章宮，有千門萬戶。<br/>　庾闡詩：翔虬凌九霄。以九霄對萬戶，指九重之地言。汸注：比廊廟之上。<br/>　生注：本言不寐，用寢字方響。　<span class="book-name">黃庭經</span>：玉匙金鑰常堅完。<br/>　楊方詩：因風吐徽音。　張華詩：乘馬鳴玉珂。夢弼曰：<span class="book-name">本草</span>：珂，貝類，可為馬飾。是也。蔡又引<span class="book-name">舊書·輿服志</span>：五品以上，有珂傘。凡車之制，三品以上珂九子，四品七子，五品三子，六品以下，去幰及珂。師氏因以為導者所鳴之珂，其說不同。　阮籍詩：置此明朝事。<br/>　<span class="book-name">光武紀</span>：詔百僚俱上封事，無有隱諱。<span class="book-name">漢儀</span>：密奏，皂囊封版，故曰封事。<span class="book-name">唐書</span>：補闕、拾遺，掌供奉諷諫，大事廷諍，小則上封事。　<span class="book-name">晉·傅玄傳</span>：每有奏劾，竦踊不寐，坐而待旦，於是貴遊懾伏，臺閣生風。<br/>陰鏗詩：愁人數問更。　<span class="book-name">詩</span>：夜如何其，夜未央，庭燎之光。君子至止，鸞聲鏘鏘。此詩下半截，全用其意。</small><br/>
　　<small about="#mwt39" typeof="mw:Transclusion">趙汸曰：唐人五言，工在一字，謂之句眼。如此二詩，三四動字、多字，五六濕字、低字之類，乃眼之在句底者。<span class="book-name">何將軍山林</span>詩「卑枝低結子，接葉暗巢鶯」，低與暗乃眼之在第三字者。「雨抛金鎖甲，苔卧綠沈槍」，抛與卧乃眼之在第二字者。「剩水滄江破，殘山碣石開。綠垂風折笋，紅綻雨肥梅」，皆一句中具二字眼，剩、破、殘、開、垂、折、綻、肥是也。山谷云：「拾遺句中有眼，篇篇有之」，推此可見。<br/>　楊仲弘曰：詩要鍊字，字者眼也，如杜詩「飛星過水白，落月動沙虚」，鍊中間一字。「地坼江帆隱，天清木葉聞」，鍊末後一字。「紅入桃花嫩，青歸柳葉新」，鍊第二字，非鍊「歸」、「入」字，則是學堂對耦矣。又如「暝色赴春愁，無人覺來往」，非鍊「覺」、「赴」字，便是俗詩，有何意味耶。<br/>　胡應麟曰：杜詩五律，結句之妙者，如「明朝有封事，數問夜如何」，「經過自愛惜，取次莫論兵」，「親朋滿天地，兵甲少來書」，「安危大臣在，不必淚長流」，「無由覩雄略，大樹日蕭蕭」，語皆矯健振勁，絕非錚錚細響也。</small><br/>
　　<span id="zhou_ke_chuan_hu_qian_chun_qi_cu_zhang_qi_tui_chao-n940" about="#mwt41" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#zhou_ke_chuan_hu_qian_chun_qi_cu_zhang_qi_tui_chao-n940" class="mw-selflink-fragment">晚出左掖</a></span><br/><small about="#mwt40" typeof="mw:Transclusion">公朝宁諸詩，皆<span class="date" title="758年">乾元元年</span>春作，後並同。</small><br/>
　　晝刻傳呼淺，春旗簇仗齊。退朝<small about="#mwt42" typeof="mw:Transclusion">音潮</small>花底散，歸院柳邊迷。樓雪融城濕，宮雲去殿低。避人焚諫草，騎馬欲雞棲。<br/><small about="#mwt43" typeof="mw:Transclusion">首二朝班之景，三四退朝歸院，五六院中之景，七八出院歸舍。　晝刻記日，春旗記時，中四皆言春景。　唐時殿廷，多植花柳，故初退朝班，從花底而分散，各歸院舍，至柳邊而遮迷。樓在城上，故雪融而濕。殿高逼雲，故去殿若低。及焚草而出，時值雞棲，見日已晚矣。　鍾惺云：避人句，是大臣之體。數問句，是諫臣之心。　<span class="book-name">杜臆</span>：杜詩妙在氣象，此於退食時，能寫出委蛇氣象。<br/>　陸倕<span class="book-name">新漏刻銘</span>：<span class="name">衞宏</span>載傳呼之節。<span class="book-name">五經折疑</span>曰：春秋分，晝夜各五十刻。洙曰：<span class="book-name">漏刻銘注</span>：<span class="name">衞宏</span>著<span class="book-name">漢儀</span>，使夜漏起，宮衞傳呼以為備。趙曰：傳呼淺，謂傳呼在晝，不若夜之遠也。<br/>　庾信文：楊柳共春旗一色。<br/>　<span class="book-name">雍錄</span>：宣政殿下有東西兩省，别有中書門下外省，又在承天門外，兩省官亦分左右，各為廨舍。杜詩曰散、曰歸，東西分班而出，各歸其廨也。　<span class="book-name">文昌雜錄</span>：唐殿庭多種花柳，本朝唯樹槐楸。<br/>　劉須溪曰：焚諫草，不欲人知也。避人而焚，并掩其迹矣。　<span class="book-name">晉·羊祐傳</span>：嘉謀讜議，皆焚其草，故世莫聞。<br/>　<span class="book-name">詩</span>：雞棲於塒，日之夕矣。故用雞栖，以點晚出。顧炎武引後漢朱震為州從事，三府語曰：「車如雞栖馬如狗，疾惡如風朱伯厚」，言車小也。此說本於吴若。注：<span class="book-name">錢箋</span>已駁其非是。</small><br/>
　　<small about="#mwt44" typeof="mw:Transclusion"><span class="book-name">陳輔之詩話</span>：「明朝有封事，數問夜如何」，此「<span title="孟子·離婁下" class="source">幸而得之，坐以待旦</span>」之意。「避人焚諫草，騎馬欲雞棲」，即所謂「<span title="尚書·周書·君陳" class="source">爾有嘉謀嘉猷，則入告爾后于内，爾乃順之于外，曰：『斯謀斯猷，惟我后之德』</span>」也。<br/>　黃生曰：二詩皆于結語見身分，若泛敘朝省，雖工亦何益哉。</small><br/>
　　<span id="ti_sheng_zhong_bi-n941" about="#mwt45" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#ti_sheng_zhong_bi-n941" class="mw-selflink-fragment">題省中壁</a></span><br/>
　　掖垣竹埤<small about="#mwt46" typeof="mw:Transclusion">音皮</small>梧十尋，洞門對霤<small about="#mwt47" typeof="mw:Transclusion">舊作雪，<span class="book-name">正異</span>定作霤</small>常陰陰。落花遊絲白日靜，鳴鳩乳燕青春深。腐儒衰晚謬通籍，退食遲迴違寸心。袞職曾<small about="#mwt48" typeof="mw:Transclusion">音層</small>無一字補，許身愧比雙南金。<br/><small about="#mwt49" typeof="mw:Transclusion">上四省中之景，下乃自述其懷。　顧注：垣覆梧桐，門皆對霤，宜其氣象陰森。　張綖注：白日静，慨素餐也。青春深，惜時邁也。二句景中有情，故下接云「謬通籍」、「違寸心」。　公年四十六始拜拾遺，時已晚矣，乃遲回，一官，未盡言責，徒違素心耳。職無補而身有愧，乃題於院壁以自警。<br/>蔡夢弼注：掖乃省中左右掖。垣、埤，皆牆也。高曰垣，低曰埤。　舊注：「垣之竹，埤之梧，皆長十丈」，無此句法。或引<span class="book-name">南越志</span>：「宋昌縣有棘竹，長十丈」，於長安何涉。顧注：公<span class="book-name">送賈閣老</span>詩「西掖梧桐樹，空留一院陰」，則知十尋止言梧，非言竹矣。　澤州陳冢宰廷敬曰：埤字解者各異，今更有說埤與卑同，此言竹卑梧高也。<span class="book-name">晉語</span>：松柏不生埤。<span class="book-name">荀子</span>：埤汙庸俗。<span class="book-name">漢書·劉向傳</span>：增埤為高。<span class="book-name">五行志</span>：寒埤擁下。<span class="book-name">子虚賦</span>：其埤濕則生藏莨蒹葭。<span class="book-name">射雉賦</span>：如䡹如軒，不高不埤。皆可互証。　張綖注：竹埤，謂掖垣之上，以竹編為儲胥，若城埤然。朱注引王褒<span class="book-name">山家</span>詩「衆林積為籟，圍竹茂成埤」，此是竹埤二字所本，當從此說。　東方朔<span class="book-name">諫起上林苑疏</span>謂「其地有桑麻竹箭之饒」，則長安舊有竹矣。<br/>杜定功曰：對霤作對雪，此傳寫之誤耳。左思<span class="book-name">吴都賦</span>：玉堂對霤，石室相距。是詩有「落花遊絲」、「鳴鳩乳燕」，此時不宜有雪。<span class="book-name">禮記注</span>：堂前有承霤。<span class="book-name">說文</span>：霤，屋水流也。偽蘇注引山谷云「唐省中，青壁畫雪」，此不足信。　<span class="book-name">後漢·董賢傳</span>：重殿洞門。注：洞門，謂門門相當。　謝朓詩：紫殿肅陰陰。<br/>梁簡文帝詩：落花隨燕入，游絲帶蝶驚。　<span class="book-name">楚辭</span>：青春受謝，白日昭只。<br/>　<span class="book-name">夏小正</span>：季春之月，鳴鳩拂其羽。　鮑照詩：乳燕逐草蟲。<br/>　<span class="book-name">史記</span>：高帝曰：為天下安用腐儒。注：腐者，敗壞無堪任也。　<span class="book-name">漢書</span>：詔令從官給事宮中者，得為大父母、父母、兄弟通籍。應劭曰：籍者，為二尺竹牒，記其年紀名字物色，懸之宮門，案省相應，然後乃得入也。孟康曰：通籍，謂禁門之中，皆有名籍，不禁出入。<br/>　<span class="book-name">後漢·東海王傳</span>：光武遲回者數歲。　謝朓詩：孰為勞寸心。<br/><span class="book-name">詩</span>：袞職有闕，唯仲山甫補之。　范甯<span class="book-name">榖梁傳序</span>：一字之褒。<br/>　<span class="book-name">史記</span>：聶政曰：「老母在，政身未敢以許人」。　唐汝詢曰：君不能納諫，臣無以效忠，雖抱南金，亦無所用。張載<span class="book-name">擬四愁</span>詩：美人贈我綠綺琴，何以報之雙南金。生注：本詩序「衡以天下漸敝，鬱鬱不得志，思以道德報君，而懼阻讒邪」，結語暗包序意。<span class="book-name">韓非子</span>：荆南麗水中生金。<br/>杜公夔州七律有間用拗體者，王右仲謂皆失意遣懷之作，今觀<span class="book-name">題壁</span>一章，亦用此體，在將去諫院之前，知王說良是。王世懋云：七律之有拗體，即詩中之變風變雅也，說正相合。</small><br/>
　　<small about="#mwt51" typeof="mw:Transclusion">葉夢得<span class="book-name">石林詩話</span>：禪宗論雲間有三種語。其一為隨波逐浪句，謂隨物應機，不主故常。其二為截斷衆流句，謂超出言外，非情識所到。其三為函蓋乾坤句，謂泯然皆契，無間可伺。其淺深以是為序。予嘗戲為學子言，老杜詩亦有此三種語，但先後不同。如「波漂菰米沈雲黑，露冷蓮房墜粉紅」，當為函蓋乾坤句。「落花游絲白日静，鳴鳩乳燕青春深」，當為隨波逐浪句。「百年地僻柴門遠，五月江深草閣寒」，當為截斷衆流句。若有解此，當與同參。</small><br/>
　　<span id="song_jia_ge_lao_chu_ru_zhou-n942" about="#mwt52" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#song_jia_ge_lao_chu_ru_zhou-n942" class="mw-selflink-fragment">送賈閣老出汝州</a></span><br/><small about="#mwt53" typeof="mw:Transclusion">據此詩，賈出汝州在<span class="date" title="758年">乾元元年</span>之春，考<span class="book-name">肅宗本紀</span>，九節度師潰，刺史賈至奔於襄鄧，在次年三月，與此詩前後相合。本傳以為出蒲州，史氏誤書耳。　<span class="book-name">舊唐書</span>：舍人年深者，謂之閣老。　<span class="book-name">唐志</span>：汝州臨汝郡，屬河南道，本伊州，<span class="date" title="634年">貞觀八年</span>更名。　汝州今屬河南南陽府</small><br/>
　　西掖梧桐樹，空留一院陰。艱難歸故里，去住損春心。宮殿青門隔，雲山紫邏<small about="#mwt54" typeof="mw:Transclusion">郎佐切</small>深。人生五馬貴，莫受二毛侵。<br/><small about="#mwt55" typeof="mw:Transclusion">上四賈出汝州，下言别後交情。　掖梧空留，賈已出院矣。艱難，言中途跋涉。去住，謂彼此蹤跡。青門隔去者，不見長安。紫邏深住者，不見汝州也。　張遠注：人生得為刺史，亦不賤矣，莫以一麾出守，感憤而生二毛，此作慰詞。<br/>　<span class="book-name">初學記</span>：中書省在右，因謂中書為右曹，又稱西掖。<span class="book-name">杜臆</span>：起語從召公甘棠脱來，起得俊拔。　<span class="book-name">詩</span>：<span title="詩經·大雅·生民之什·卷阿" class="source">于彼梧桐</span>。<br/>　<span class="book-name">楚辭</span>：懷恨兮艱難。　<span class="book-name">淮南王篇</span>：還故鄉，入故里。黃曰：賈至，河南洛陽人，汝州與河南為鄰，故曰故里。<br/>　<span class="book-name">楚辭</span>：目極千里兮傷春心。<br/>　<span class="book-name">後漢·順帝紀</span>：修飾宮殿。　<span class="book-name">前漢書注</span>：霸城門，民間所謂青門也。<br/>　蔡琰<span class="book-name">胡笳</span>：雲山萬重兮歸路遐。　<span class="book-name">九域志</span>：汝州梁縣有紫邏山。<br/>　<span class="book-name">潘子真詩話</span>：<span class="book-name">禮</span>：天子六馬，左右驂三，公九卿駟馬，右騑。漢制，九卿則中二千石，亦右驂。太守駟馬而已，其有加秩中二千石，乃右驂，故以五馬為太守美稱。<span class="book-name">漢官儀</span>：太守四馬，行部加一馬，故稱五馬。宋人<span class="book-name">五色線集</span>：北齊柳元伯，五子同時領郡，時五馬參差於庭，故時人呼太守為五馬。<br/>二毛，注見五卷。</small><br/>
　　<small about="#mwt56" typeof="mw:Transclusion">錢謙益曰：賈至本傳不載出守之故，杜有<span class="book-name">別賈嚴二閣老</span>及<span class="book-name">寄岳州兩閣老</span>詩，知其為房琯黨也與。武尚未貶，而先出至者，以普安郡制置天下之詔，至實當制，故先去之也。岳州之謫，亦本於此。公詩有艱難、去住之句，情見乎辭矣。<br/>黃生曰：起語醇深雅健，興體之妙，無出其右，三唐之絕唱也。又曰：起處用<span class="book-name">卷阿</span>詩意，而無其迹。</small><br/>
　　<span id="song_zhang_han_lin-n942-2" about="#mwt56-2" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#song_zhang_han_lin-n942-2" class="mw-selflink-fragment">送翰林張司馬<small about="#mwt57" typeof="mw:Transclusion">一云學士</small>南海勒碑</a></span><br/><small about="#mwt58" typeof="mw:Transclusion">鶴注：<span class="book-name">唐志</span>：翰林無司馬。玄宗置翰林院，延文章之士，下至藝能伎術之流，皆待詔於此。今曰勒碑，或是鐫工之精者。　姜氏曰：<span class="book-name">新唐書·呂向傳</span>：<span class="name">向</span>進左補闕，帝自為文，勒石西嶽，詔<span class="name">向</span>為鐫勒使。此雖權設，亦以士人為之。鶴謂或待詔鐫刻之流，若是雜流，公不須作詩推重矣。　<span class="book-name">唐書</span>：廣州南海郡，屬嶺南道。</small><br/>
　　冠冕通南極，文章落上台。詔從三殿<small about="#mwt59" typeof="mw:Transclusion">一云天上</small>去，碑到百蠻開。野館穠<small about="#mwt60" typeof="mw:Transclusion">一作濃</small>花發，春帆細雨來。不知滄海使<small about="#mwt61" typeof="mw:Transclusion">去聲，<span class="book-name">英華</span>作使，諸本作上</small>，天遣幾時迴。<br/><small about="#mwt62" typeof="mw:Transclusion">上四張赴南海，下四送張之意。上寫氣象巍峨，下摹情景婉至。　冠冕，指翰林。文章，指碑詞。三殿去，承上台。百蠻開，承南極。詔是遣官之命，開是勒文於石。穠花細雨，去時春景。滄海使回，來日程期。　<span class="book-name">杜臆</span>：出使本有程限，但滄海易阻風濤，須俟天時之順，天遣二字，非公不能下。　<span class="book-name">風俗通</span>：黃帝始製冠冕，垂衣裳。王融詩：迹殊冠冕客。　<span class="book-name">江賦</span>：竭南極，窮東荒。　原注：相國製文。<br/>　魏文帝云：文章，經國之大業。　<span class="book-name">晉·天文志</span>：三台六星，西近文昌二星曰上台，為司命。次二星曰中台，為司中。東二星曰下台，為司祿。<br/>　<span class="book-name">兩京新記</span>：大明宮有麟德殿，在仙居殿西北，此殿三面，故以三殿為名。白樂天詩「三殿角頭宵直入」是也。<br/>　<span class="book-name">詩</span>：因時百蠻。<span class="book-name">漢書·陳湯傳</span>：威振百蠻，武暢四海。<span class="book-name">記</span>：南方曰蠻。<br/>謝惠連詩：飲餞野亭館。　<span class="book-name">詩</span>：<span title="詩經·召南·何彼穠矣" class="source">何彼穠矣，棠棣之華</span>。毛萇曰：穠，猶戎戎也。<br/>　<span class="book-name">拾遺記</span>：魏文帝迎薛靈芸，行者歌：清風細雨雜香來。<br/>　黃生注：結語暗用張騫事，既同姓，又出使，且往海上，用事精切。舊無注及者。</small><br/>
　　<small about="#mwt63" typeof="mw:Transclusion">此詩前四說得莊重，下半自須出之風秀。先輩有譏「野館濃花發」，謂似題酒館。「春帆細雨來」，謂似贈賈客。此後人自以俗見談詩，未許妄評作者。<br/>　王嗣奭曰：野館穠花，極堪玩賞。春帆細雨，又覺凄涼。長途情景，在處有之，妙在描寫深細。</small><br/>
　　<span id="qu_jiang_pei_zheng_ba_zhang_nan_shi_yin-n943" about="#mwt64" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#qu_jiang_pei_zheng_ba_zhang_nan_shi_yin-n943" class="mw-selflink-fragment">曲江陪鄭八丈南史飲</a></span><br/>
　　雀啄江頭黃柳花，鵁<small about="#mwt65" typeof="mw:Transclusion">音交</small>鶄<small about="#mwt66" typeof="mw:Transclusion">音精</small>鸂<small about="#mwt67" typeof="mw:Transclusion">音溪</small>鶒<small about="#mwt68" typeof="mw:Transclusion">音敕</small>滿晴沙。自知白髮非春事，且盡芳樽戀物華。近侍即今難浪跡，此身那得更無家。丈人才<small about="#mwt69" typeof="mw:Transclusion"><span class="book-name">卞本</span>作文</small>力猶强健，豈傍<small about="#mwt70" typeof="mw:Transclusion">去聲</small>青門學種瓜。<br/><small about="#mwt72" typeof="mw:Transclusion">首二敘景，三四陪鄭，五六自敘，七八勉鄭。　春事物華，即指江頭花鳥。白髮自憐，清樽聊遣，公蓋對境而興闌矣。　官居近侍，既難浮沈浪迹，回念此身，更無家計可資。見尸位不可，去官不能，進退兩難也。鄭丈必有歸隱之語，故稱其才力猶强，不當學邵平之種瓜。　<span class="book-name">杜臆</span>：此詩起最有力，一氣轉下，勢若連環，若他人必用為實聯矣。　朱注：「那得更無家」，即「笑為妻子累」意，時已有去官之志。二句仍屬慨歎語。<br/>　顧注：柳始生嫩蕊，其色黃，故曰黃柳，未葉而先花，故雀啄之。<br/>　<span class="book-name">通鑑</span>：玄宗初年，遣宦者詣江南，取鵁鶄、鸂鶒等置苑中。　申涵光曰：兩句三用鳥名，頓挫有致。<br/>　陶潛詩：白髮被兩鬢。　王勃詩：春事一朝歸。歐陽公詩：青春固非老者事。本杜。<br/>　<span class="book-name">晉·先逸傳</span>：劉、畢芳樽之友。　陽縉詩：青門小苑物華新。吳注：梁柳惲詩：離念已鬱陶，物華復如此。<br/>　許善心詩：夕拜參近侍，朝恩濫弘獎。　戴逵<span class="book-name">栖林賦</span>：浪跡頴濱，棲景箕岑。<br/>　<span class="book-name">詩</span>：樂子之無家。<br/>　王充<span class="book-name">論衡</span>：才力不相如。　陸雲書：永曜素自强健。<br/>　<span class="book-name">三輔黃圖</span>：長安霸城門，其色青，故曰青門。秦東陵侯邵平隱居於此，種瓜，五色。</small><br/>
　　<span id="qu_jiang_er_shou-n944" about="#mwt73" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#qu_jiang_er_shou-n944" class="mw-selflink-fragment">曲江二首</a></span><br/><small about="#mwt74" typeof="mw:Transclusion">張綖注：二詩以仕不得志，有感於暮春而作。</small><br/>
　　一片花飛減却春，風<small about="#mwt76" typeof="mw:Transclusion">鄭氏作花</small>飄萬點正愁人。且看<small about="#mwt77" typeof="mw:Transclusion">平聲</small>欲盡花經<small about="#mwt78" typeof="mw:Transclusion">一作驚</small>眼，莫厭傷多酒入脣。江上小堂<small about="#mwt79" typeof="mw:Transclusion">川本作棠</small>巢翡翠，苑<small about="#mwt80" typeof="mw:Transclusion">一作花，<span class="book-name">正異</span>定作苑</small>邊高塚卧麒麟。細推物理須行樂<small about="#mwt81" typeof="mw:Transclusion">音洛</small>，何用<small about="#mwt82" typeof="mw:Transclusion">一作事</small>浮名<small about="#mwt83" typeof="mw:Transclusion">一作榮</small>絆此身。<br/><small about="#mwt84" typeof="mw:Transclusion">首章，有及時行樂之意。上四曲江景事，下四曲江感懷。　一片花飛，至於萬點欲盡，此觸目之堪愁者，故思借酒以遣之。且見堂空無主，任飛鳥之棲巢。塚廢不修，致石麟之偃卧。物理變遷如此，尤須借花酒以行樂，何必戀戀於浮名哉。公殆將解職而有慨歟。<br/>　<span class="book-name">杜臆</span>：飛一片而春色減，語奇而意深。欲盡、傷多一聯，句法亦新奇。　何遜詩：花飛落枕前。<br/>　<span class="book-name">楚辭</span>：羌愈思兮愁人。<br/>　傷多，傷於酒也。<br/>梁元帝詩：燕姬戲小堂。　庾信詩：翡翠本微物，知愛巢高堂。<br/>　苑，指芙蓉苑，在曲江西南。　<span class="book-name">漢書·外戚傳</span>：丁姬塚高。張說詩：鄴傍高塚多貴臣。　<span class="book-name">西京雜記</span>：五柞宮西，青梧觀前，有三梧桐樹，足下有石麒麟二枚，云是始皇墓物。庾信碑文：<span title="文苑英華·卷九百二十五·唐齊州長史裴府君碑" class="source">刺史賈逵之碑，既生金粟。將軍衞青之墓，方留石麟</span>。<br/>　<span class="book-name">淮南子</span>：耳目之察，不足以分物理。楊惲書：人生行樂耳，須富貴何時。<br/>　謝靈運詩：拙訥謝浮名。<span class="book-name">杜臆</span>：名乃名位之名，官居拾遺而不能盡職，特浮名耳。　落句乃慨歎無聊語。申氏謂似村學究聲口，過矣。</small><br/>
　　朝<small about="#mwt87" typeof="mw:Transclusion">音潮</small>回日日典春衣，每日江頭盡醉歸。酒債尋常行處有，人生七十古來稀。穿花蛺蝶深深見<small about="#mwt88" typeof="mw:Transclusion">音現，一作舞</small>，點水蜻蜓款款<small about="#mwt89" typeof="mw:Transclusion">一作緩緩</small>飛。傳語風光共流轉，暫時相賞莫相違。<br/><small about="#mwt90" typeof="mw:Transclusion">次章，乃乘春翫物之意。上四曲江酒興，下四曲江春景。　典衣醉酒，官貧而興豪。酒債多有，故至典衣。七十者稀，故須盡醉。二句分應。花蝶水蜓，景物堪戀，併欲暫借風光，以助一時之翫賞。蓋風光和暢則可賞，一遭陰雨則相違矣。共字，對花蝶等言。<br/>　朝回典衣，貧也。典現在春衣，貧甚矣。且日日典衣，貧益甚矣。　北齊<span class="name">斛律豐樂</span>歌：日日飲酒醉。　王融詩：思涙點春衣。<br/>　<span class="book-name">詩</span>：<span title="詩經·魯頌·有駜" class="source">醉言歸</span>。<br/>　孔融詩：歸家酒債多，門客粲成行。舊注：孫權之叔濟嗜酒，不治產業，嘗曰：「尋常行坐處，欠人酒債，欲質此縕袍償之」。考<span class="book-name">吴志</span>，初無此事。　<span class="book-name">韓非子</span>：布帛尋常，庸人不釋。鑠金百鎰，盜跖不搏。<span class="book-name">淮南子</span>：尋常之谿，灌千頃之澤。<span class="book-name">賈誼傳</span>：彼尋常之汙瀆兮。皆與數目相對。鶴注：應劭曰：八尺曰尋，倍尋曰常，故對七十。然<span class="book-name">江南逢李龜年</span>詩「岐王宅裏尋常見，崔九堂前幾度聞」，又未嘗拘以數對矣。<br/>　遠注：人生百歲，七十者稀，本古諺語。<br/>　梁簡文詩：花留蛺蝶粉，竹翳蜻蜓珠。　<span class="book-name">新序</span>：獨不見夫青蛉乎，六足四翼，蜚翔乎天地之間。顧注：點水，乃生子也。　邵注：深深，摹其翩翻隱見。款款，狀其上下往來。　<span class="book-name">莊子</span>：其息深深。<br/>　<span class="book-name">楚辭</span>：寧悃悃款款。司馬遷云：效其款款之愚。<span class="book-name">後漢書</span>：<span title="後漢書·卷二四·馬援傳" class="source">款段馬</span>。注：款，緩也。<span class="book-name">韻略</span>：款，徐也。<br/>　<span class="book-name">史記</span>：庶人傳語。　王洙謂是傳語同舍郎，言風光難得而易失，欲其暫時相賞也。此另一說。　陰鏗詩：風光今旦動。　王洙引馮少憐<span class="book-name">春日</span>詩「傳語春光道，先歸何處邊」，今無考。<br/>　費昶詩：紅顏本暫時。</small><br/>
　　<small about="#mwt91" typeof="mw:Transclusion">春花欲謝，急須行樂，而行樂須尋醉鄉，但恐現在風光，瞥眼易過，故又作留春之詞。此兩首中相承相應之意也。即就演義，作寄語於風光，從無情中看出有情，自見生趣。</small><br/>
　　<small about="#mwt92" typeof="mw:Transclusion">葉夢得曰：「深深」字若無「穿」字，「款款」字若無「點」字，亦無以見其精微，然讀之渾然，全似未嘗用力，所以不碍氣格超勝。使晚唐人為之，便涉「魚躍練川抛玉尺，鶯穿絲柳織金梭」矣。<br/>　王嗣奭曰：初不滿此詩，國方多事，身為諫官，豈人臣行樂之時。然讀其「沈醉聊自遣」一語，恍然悟此二詩，蓋憂憤而託之行樂者。公雖授一官，而志不得展，直浮名耳，何用以此絆身哉，不如典衣沽酒，日遊醉鄉，以送此有限之年。時已暮春，至六月遂出為華州掾，其詩云「移官豈至尊」，知此時已有譖之者。二詩乃憂讒畏譏之作也。</small><br/>
　　<small about="#mwt93" typeof="mw:Transclusion">公祖<span class="name">必簡</span>詩「綰霧青條弱，牽風紫蔓長」，此即水荇牽風二句所自出也。又詩「寄語洛城風日道，明年春色倍還人」，此即傳語春光二句所自出也。公嘗云「詩是吾家事」，又云「法自儒家有」，信乎祖孫繼起，詩學乃其家學也。</small><br/>
　　<span id="qu_jiang_dui_jiu-n947" about="#mwt94" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#qu_jiang_dui_jiu-n947" class="mw-selflink-fragment">曲江對酒</a></span><br/>
　　苑外江頭坐不歸，水精宮<small about="#mwt95" typeof="mw:Transclusion">一作春</small>殿轉霏微。桃花細逐梨<small about="#mwt96" typeof="mw:Transclusion">一作楊</small>花落<small about="#mwt97" typeof="mw:Transclusion">蔡云：老杜墨跡，初作欲共楊花語，自以淡筆改三字</small>，黃鳥時<small about="#mwt98" typeof="mw:Transclusion">一作仍</small>兼白鳥飛。縱飲久判<small about="#mwt99" typeof="mw:Transclusion">普官切，正作𢬵</small>人共棄，懶朝<small about="#mwt100" typeof="mw:Transclusion">音潮</small>真與世相違。吏<small about="#mwt101" typeof="mw:Transclusion">一作含</small>情更覺滄洲遠，老大徒傷<small about="#mwt102" typeof="mw:Transclusion">一作徒悲，一作悲傷</small>未拂衣。<br/><small about="#mwt103" typeof="mw:Transclusion">朱瀚曰：前半曲江，以江頭二字提起，後半對酒，以縱飲二字提起。久坐不歸，尋春玩物也。遥望苑中，則宮殿霏微。流覽江上，則花落鳥飛。此皆坐時所見者。日縱飲，懶朝參，見入世不能。滄洲遠，未拂衣，又見出世不能。公蓋不得已而<span title="論語·陽貨" class="source">匏繫</span>一官歟。<br/>　<span class="book-name">漢書·田叔傳</span>：魯王好獵，相常暴坐苑外。<br/>　<span class="book-name">魏志</span>：大秦國城中有五宮，相去各五十里，宮皆以水精為柱。<span class="book-name">述異記</span>：闔閭構水精宮。生注：借言宮殿近水也。　霏微，春光掩映之貌。沈約詩：霏微不能注。<br/>　桃花楊花，開不同時，當依梨花為是。　桃對楊，黃對白，謂之自對體。　樂府<span class="book-name">讀曲歌</span>：桃花落已盡。　蕭子顯詩：洛陽梨花落如雪。　古詞：楊花飄蕩落南家。<br/>　<span class="book-name">詩</span>：黃鳥于飛。又：白鳥翯翯。<br/>　<span class="book-name">方言</span>：楚人凡揮棄物，謂之判。俗作𢬵。<br/><span class="book-name">莊子</span>：與世違而心不屑與之俱，是陸沈者也。　黃生曰：懶朝，疑即<span title="漢書·卷五八·公孫弘傳：上怒，以為不能，弘乃移病免歸。亦作「移疾」。" class="comment">漢之移病</span>。<br/>　謝朓詩：既歡懷祿情，復協滄洲趣。<br/>　樂府<span class="book-name">長歌行</span>：老大徒傷悲。　<span class="book-name">後漢·楊彪傳</span>：曹操收彪下獄，孔融聞之，往見操曰：「公横殺無辜，孔融魯國男子，明日便當拂衣而去。」謝靈運詩：拂衣五湖裏。<span class="book-name">南史·王僧虔傳</span>：我立身有素，豈能曲意此輩，彼如見惡，當拂衣去耳。</small><br/>
　　<small about="#mwt105" typeof="mw:Transclusion">黃生曰：前半即景，後半述懷。起云「坐不歸」，已暗與後半為針線。花落鳥飛，宦途升沈之喻也，又暗與五六為針線。<br/>　<span class="book-name">丹鉛錄</span>：梅聖俞：「南隴鳥過北隴叫，高田水入低田流」，黃山谷「野水自添田水滿，晴鳩却喚雨鳩來」，李若水「近村得雨遠村同，上圳波流下圳通」，其句法皆自杜來。</small><br/>
　　<span id="qu_jiang_dui-n948" about="#mwt106" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#qu_jiang_dui-n948" class="mw-selflink-fragment">曲江對<small about="#mwt107" typeof="mw:Transclusion">晉作值</small>雨</a></span><br/>
　　城上春雲覆苑牆，江亭晚色靜年<small about="#mwt108" typeof="mw:Transclusion">一作天</small>芳。林花著<small about="#mwt109" typeof="mw:Transclusion">涉略切</small>雨燕支<small about="#mwt110" typeof="mw:Transclusion">一作脂</small>濕<small about="#mwt111" typeof="mw:Transclusion">一作落</small>，水荇牽風翠帶長。龍武新軍深<small about="#mwt112" typeof="mw:Transclusion">一作經</small>駐輦，芙蓉别殿漫焚香。何時詔<small about="#mwt113" typeof="mw:Transclusion">一作重</small>此金錢會，暫<small about="#mwt114" typeof="mw:Transclusion">一作爛</small>醉佳人錦瑟傍。<br/><small about="#mwt115" typeof="mw:Transclusion">上四曲江雨景，下四對雨興感。　年芳晚靜，雨際寂寥也。林花水荇，乃雨中所見者。駐輦焚香，乃雨中所思者。末二因遊幸難逢，而歎金錢勝會亦不可復見矣。<br/>　魏文忠詩：别殿春雲上。<br/>　江亭，曲江之亭。　謝朓詩：瑤池曖晚色。　年有四時，以春為芳。沈約詩：麗日屬元巳，年芳具在斯。<br/>　吴均詩：林花合復分。　<span class="book-name">古今注</span>：燕支，葉似薊，花似蒲公，出西方，土人以染，名燕支。中國謂之紅藍，以染粉，為面色。梁簡文帝詩：臙脂逐臉生。<br/>　<span class="book-name">詩注</span>：荇，接余也。根生水底，莖如釵股，上青下白，葉紫赤，圓徑寸餘，浮在水面。公祖審言詩：綰霧青條弱，牽風紫蔓長。梁簡文帝詩：翠帶留餘結。王洙曰：荇，水草，相連生，故如翠帶。<br/>　<span class="book-name">新唐書</span>：龍武軍，皆用功臣子弟，制若宿衞兵。<span class="book-name">雍錄</span>：左右龍虎軍，即太宗時飛騎，衣五色袍，乘六閑駁馬，虎皮韉。唐諱虎，故曰龍武，言其才質服飾有似龍虎也。<span class="book-name">唐書·兵志</span>：高宗<span class="date" title="662年">龍朔二年</span>置左右羽林軍，玄宗改為左右龍武軍，肅宗<span class="date" title="757年">至德二載</span>置左右神武軍，賜名天騎，此即新軍也。　<span class="book-name">漢書注</span>：駕人以行曰輦。<br/>　<span class="book-name">唐書·地理志</span>：興慶宮，在皇城東南，謂之南内，築夾城入芙蓉園。按：芙蓉園與曲江相接，駕常遊幸其中。芙蓉、曲江各有殿，故曰别殿。<span class="book-name">哀江頭</span>詩「宮殿鎖千門」是也。　顏延之<span class="book-name">曲水詩序</span>：離宮設衞，别殿周徼。顧注：漫焚香，謂空焚香以待。<br/>　<span class="book-name">漢紀注</span>：諸賜黃金者，皆與之金，不言黃者，一金與萬錢。　顧注：<span class="book-name">舊唐書</span>：<span class="date" title="713年">開元元年</span>九月，宴王公百寮於承天門，令左右於樓下撒金錢許，中書以上五品官及諸司三品以上官爭拾之。　<span class="book-name">劇談錄</span>：開元中，上巳節賜宴臣僚，會於曲江山亭，恩賜教坊聲樂，唯宰相、三使、北省官與翰林學士登焉。<br/>　舊注：曲江賜宴時，賜太常教坊樂，故有佳人。　<span class="book-name">周禮樂器圖</span>：雅瑟二十三絃，頌瑟二十五絃，飾以寶玉者曰寶瑟，繪文如錦曰錦瑟。</small><br/>
　　<small about="#mwt116" typeof="mw:Transclusion">朱瀚曰：上半寫雨景之荒涼，長安新經喪亂也。下半傷南内之寂寥，向曾受知上皇也。林花著雨，見苑中車馬闃然。水荇牽風，見江上綵舟絕迹。此所謂靜年芳也。上皇用萬騎軍平韋氏，改為龍武軍，親近宿衞。今曰深駐輦，則不自臨閱矣。又常從夾城達芙蓉園，登興慶南樓，置酒眺望，今曰漫焚香，則無復遊幸矣。於掉尾拈一詔字，露出思君本意，含無限低徊傷感。<br/>黃生曰：公感玄宗知遇，詩中每每見意。五六指南内之事，蓋隱之也。敘時事處，不露痕迹，憶上皇處，不犯忌諱。本詩人之忠厚，法宣聖之微辭，豈古今抽黃媲白之士所敢望哉。<br/>　雨景則寂寥，詩語偏濃麗，俯視中晚以此。<br/>　王彦輔曰：此詩題於院壁，濕字為蝸蜒所蝕，蘇長公、黃山谷、秦少游偕僧佛印，因見缺字，各拈一字補之。蘇云「潤」，黃云「老」，秦云「嫩」，佛印云「落」，覓集驗之，乃「濕」字也，出於自然，而四人遂分生老病苦之說。詩言志，信矣。</small><br/>
　　<span id="feng_da_cen_can_bu_que_jian_zeng-n952" about="#mwt117" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#feng_da_cen_can_bu_que_jian_zeng-n952" class="mw-selflink-fragment">奉答岑參補闕見贈</a></span><br/><small about="#mwt118" typeof="mw:Transclusion">參初試大理評事，攝監察御史。　趙汸注：杜公為拾遺，薦參識度清遠，議論雅正，時輩所仰，宜充近侍。當是薦後除補闕官也。</small><br/>
　　窈窕清禁闥<small about="#mwt120" typeof="mw:Transclusion">一作闕</small>，罷朝<small about="#mwt121" typeof="mw:Transclusion">音潮</small>歸不同。君隨丞相<small about="#mwt122" typeof="mw:Transclusion">去聲</small>後，我往<small about="#mwt123" typeof="mw:Transclusion">一作住</small>日華東。冉冉柳枝碧，娟娟花蕊紅。故人得佳句，獨<small about="#mwt124" typeof="mw:Transclusion">一作猶</small>贈白頭翁。<br/><small about="#mwt125" typeof="mw:Transclusion">岑詩有聯步、分曹之語，前四就其意而答之。岑又有白髮、落花之語，後四反其意而答之。古人答詩，但和意而不和韻。　朱注：參為補闕，屬中書，居右署。公為拾遺，屬門下，居左署。<span class="book-name">雍錄</span>：<span class="book-name">唐六典</span>：宣政殿前有兩廡，兩廡各有門，其東曰日華，日華之東則門下省也，居殿廡之左，故曰左省。西廡有門曰月華，月華之西即中書省也。凡兩省官繫銜以左右者，皆分屬焉。「罷朝歸不同」，言分東西班，各歸本省也。「君隨丞相後」，宰相罷朝，由月華門出而入中書，凡西省官亦隨丞相出西也。若左省官，仍自東出，故云「我往日華東」也。<br/><span class="book-name">詩正義</span>解「窈窕」云：所居之宮，形狀窈窕，幽深而閒静也。　班婕妤<span class="book-name">自悼賦</span>：應門閉兮禁闥扃。<br/>　謝朓詩：新葉初冉冉。<br/>　鮑照詩：娟娟似蛾眉。</small><br/>
　　<span id="ji_zuo_sheng_du_shi_yi-n954" about="#mwt127" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#ji_zuo_sheng_du_shi_yi-n954" class="mw-selflink-fragment">寄左省杜拾遺</a></span><small about="#mwt128" typeof="mw:Transclusion">附岑參詩</small><br/>
　　聯步趨丹陛，分曹限紫微。曉隨天仗入，暮惹御香歸。白髮悲花落，青雲羨鳥飛。聖朝<small about="#mwt129" typeof="mw:Transclusion">音潮</small>無闕事，自覺諫書稀。<br/><small about="#mwt130" typeof="mw:Transclusion">上四敘同朝情事，下則喜而兼諷也。　岑為補闕，屬中書省，居右署。杜為拾遺，屬門下省，居左署。故曰「分曹限紫微」。白髮自謂，青雲指杜。諫書稀少，豈果朝無闕事乎，諷語得體。<br/>　<span class="book-name">記</span>：連步以上。　杜預表：珥筆丹陛。<br/>　沈佺期詩：分曹直禮闈。　<span class="book-name">晉書·天文志</span>：紫微，天帝之座。<span class="book-name">初學記</span>：唐改中書省曰紫微省。<span class="book-name">花木譜</span>：紫微花，俗名怕痒，唐省中植此，取其花久也。微，當作薇。<br/>　<span class="book-name">唐書·儀衞志</span>：朝會之仗有五，皆帶刀捉仗，列於東西廊下。　沈佺期詩：九日陪天仗，三秋幸禁林。崔融詩：天仗分旄節，朝容間羽衣。<br/>何遜詩：晴軒連瑞氣，同惹御香芬。<br/>　陶潛詩：白髮被兩鬢。　江淹詩：花落豈留英。<br/>　<span class="book-name">解嘲</span>：當途者升青雲。陸機詩：仰瞻凌霄鳥，羨爾歸飛翼。<br/>　<span class="book-name">漢書·師丹傳</span>：詿誤聖朝。　<span class="book-name">詩</span>：袞職有闕。<br/>　<span class="book-name">漢書·儒林傳</span>：王式為昌邑王師，王廢，式繫獄，治事使者責問曰：「師何以亡諫書」。</small><br/>
　　<span id="zhong_yun_sheng_ming_jiu_ru_jin_qi-n955" about="#mwt133" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#zhong_yun_sheng_ming_jiu_ru_jin_qi-n955" class="mw-selflink-fragment">奉贈王中允維</a></span><br/><small about="#mwt132" typeof="mw:Transclusion">此當是<span class="date" title="758年">乾元元年</span>作。　<span class="book-name">舊唐書</span>：天寶末，<span class="name">維</span>歷官給事中，扈從不及，為賊所得，服藥取痢，詐稱瘖病。祿山素憐之，遣人迎至洛陽，拘於普施寺，迫以偽署。賊平，陷賊官六等定罪，<span class="name">維</span>以<span class="book-name">凝碧</span>詩聞於行在，肅宗特宥之，責授太子中允。</small><br/>
　　中允聲名久，如今契<small about="#mwt134" typeof="mw:Transclusion">音挈</small>闊深。共傳收庾信，不比得陳琳。一病緣明主，三年獨此心。窮愁應<small about="#mwt135" typeof="mw:Transclusion">平聲</small>有作，試誦<span class="book-name">白頭吟</span>。<br/><small about="#mwt136" typeof="mw:Transclusion">維負才名，而身遭困苦，故深惜之。共傳二句，辯陷賊之事。一病二句，原戴主之心。皆申明契闊也。維經患難，必多悲憤之作，故復索詩，以見其苦情。　維初繫洛陽，而肅宗復用，與庾信之奔竄江陵，元帝收用者相似。維作<span class="book-name">凝碧</span>詩，能不忘故主，與陳琳之為紹草檄，後事魏武者不同。一病，指詐瘖事。三年，自天寶末至乾元初也。　<span class="book-name">杜臆</span>：此詩直是王維辯冤疏。<br/>　曹植詩：追舉逐聲名。<br/>　<span class="book-name">詩</span>：死生契闊。毛傳解契闊為勤苦，詩意本之。韋宏嗣<span class="book-name">博奕論</span>：「勞神苦體，契闊勤思」，正從古注。<br/>　<span class="book-name">梁書</span>：侯景之亂，簡文帝使庾信營於朱雀航。景至，信以衆奔江陵，元帝承制，除信御史中丞。<br/>　<span class="book-name">魏志</span>：陳琳避難冀州，袁紹使典文章。袁氏敗，琳歸太祖，太祖謂曰：「卿昔為本初移書，但可罪狀孤而已，何乃上及父祖耶。」琳謝罪，太祖愛其才，不之責。<br/>　<span class="book-name">史記</span>：虞卿非窮愁不能著書。<br/>　<span class="book-name">西京雜記</span>：相如將聘茂陵女子為妾，文君作<span class="book-name">白頭吟</span>以自絕，相如乃止。卓文君<span class="book-name">白頭吟</span>：凄凄自凄凄，嫁女不須啼。願得一心人，白頭不相離。　按：文君願一心不二，故借此喻維。</small><br/>
　　<small about="#mwt137" typeof="mw:Transclusion">黃生曰：三四用古人影掠，故敘事無痕。凡詩，寫景易而敘事難，敘事直致而拖沓，緣無少陵萬卷書、如神筆耳。</small><br/>
　　<span id="zhao_xu-n956" about="#mwt139" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#zhao_xu-n956" class="mw-selflink-fragment">送許八拾遺歸江寧覲省甫昔時嘗客遊此縣於許生處乞瓦棺寺維摩圖様志諸篇末</a></span><br/><small about="#mwt138" typeof="mw:Transclusion">此當是<span class="date" title="758年">乾元元年</span>春作。錢箋：<span class="book-name">岑參集</span>有<span class="book-name">送許子擢第歸江寧拜親</span>詩，在天寶元年，告賜靈符、上加尊號之日。此云許八拾遺，蓋擢第後十餘年官拾遺，又得省覲也。　<span class="book-name">唐書</span>：昇州江寧郡，屬江南東道，公開元末嘗遊此。　夢弼曰：瓦棺寺，即薦福寺。　朱注：<span class="book-name">瓦官寺碑文</span>：寺本晉武帝時建，以陶官故地在秦淮北，故名瓦官，訛作棺耳。<span class="book-name">六朝事跡</span>載，有僧好誦<span class="book-name">法華經</span>，葬以瓦棺，青蓮生其舌根，因名。則好異者之說也。</small><br/>
　　詔許<small about="#mwt140" typeof="mw:Transclusion">當作有詔</small>辭中禁，慈顏<small about="#mwt141" typeof="mw:Transclusion">當作承慈</small>赴<small about="#mwt142" typeof="mw:Transclusion">樊作拜</small>北堂<small about="#mwt143" typeof="mw:Transclusion">一云：天語辭中禁，家榮赴北堂</small>。聖朝<small about="#mwt144" typeof="mw:Transclusion">音潮</small>新孝理，祖席倍輝光<small about="#mwt145" typeof="mw:Transclusion">一云：行子倍恩光</small>。内<small about="#mwt146" typeof="mw:Transclusion">一作贈</small>帛擎偏重，宮衣著<small about="#mwt147" typeof="mw:Transclusion">陟略切</small>更香。<br/><small about="#mwt148" typeof="mw:Transclusion">從送許敘起。　奉詔省親，開首提明。同僚餞别，朝廷恩賜，皆所以榮其親也。　次句本言為慈顏而赴北堂，但出語稍拙。樊作「慈顏拜北堂」，句意稍明。别作「天語辭中禁，家榮到北堂」，語亦未安。當云「有詔辭中禁，承慈赴北堂」。<br/>　<span class="book-name">後漢·薛包傳</span>：有詔賜告歸也。　沈佺期詩：中禁有光輝。<br/>梁簡文帝詩：紫幄承慈。　<span class="book-name">閒居賦</span>：壽觴舉，慈顏和。　<span class="book-name">記</span>：婦洗在北堂。<span class="book-name">詩</span>：焉得諼草，言樹之背。注：背，北堂也。北堂，母氏也。<br/>　去年十一月，迎上皇至京，是年正月，又加上皇尊號。故云「新孝理」。祖席光輝，時當錫類也。　後漢班昭疏：陛下以至孝理天下。<br/>　沈佺期詩：天人開祖席，朝寀候征麾。祖席，飲餞也。</small><br/>
　　淮陰清<small about="#mwt149" typeof="mw:Transclusion">一作新</small>夜驛，京口渡江航。竹引趨庭曙，山添扇<small about="#mwt150" typeof="mw:Transclusion">義主平聲，讀從去聲</small>枕涼<small about="#mwt151" typeof="mw:Transclusion">一云：春隔雞人晝，秋期燕子涼</small>。十年過<small about="#mwt152" typeof="mw:Transclusion">平聲，一作賜書誇</small>父老，幾日<small about="#mwt153" typeof="mw:Transclusion">一作壽酒</small>賽<small about="#mwt154" typeof="mw:Transclusion">一作樂</small>城隍。<br/><small about="#mwt155" typeof="mw:Transclusion">次言歸家之事。　淮陰、京口，江寧近境。庭曙枕涼，晨省昏定也。下言睦鄰之誼，報神之禮。　他本作「春隔雞人晝，秋期燕子涼」，是言春啟行而秋至家，不如前說切省覲而兼包時景。其云賜書壽酒，語亦繁重，亦不如十年幾日之輕逸也。<br/>　<span class="book-name">唐書</span>：楚州淮陰郡，屬江南東道。<br/>　<span class="book-name">郡縣志</span>：<span class="date" title="209年">建安十四年</span>，孫權自吴治丹徒，號曰京城。十六年，遷都建業，於此為京口鎮。姜宸英曰：<span class="book-name">唐書·齊澣傳</span>：潤州北距瓜步沙尾，紆匯六十里，舟多敗溺。澣從漕路，由京口埭，治伊婁渠，以達楊子，歲無覆舟，此<span class="date" title="734年">開元二十二年</span>事。送許在天寶後，故得云「京口渡江航」。又曰：京口渡，自晉宋間已有之，至齊始定渡京口。隋孫萬壽詩：方春渡京口。<br/>　從竹裏趨庭，似竹引其曙。在山間扇枕，覺山助其涼。　王臺卿詩：竹引帶山風。　趨庭，用孔鯉事。<br/>　<span class="book-name">東觀漢記</span>：黃香性至孝，夏月則扇枕。<br/>　<span class="book-name">後漢書</span>：班彪幼與從兄嗣伯共游太學，家有賜書。庾信賦：門有通德，家承賜書。<br/>　古樂府：前有一樽酒，主人行壽。今日合來，坐者當令，皆富且寿，欲令主人三萬歲。　顧炎武曰：<span class="book-name">北齊書</span>：慕容儼鎮郢州，城中有神祠，號城隍神，儼率衆禱之。此城隍始見史傳者。　<span class="book-name">史記·封禪書</span>：冬賽禱祀。<span class="book-name">索隱</span>曰：賽，謂報神福。</small><br/>
　　看畫曾<small about="#mwt156" typeof="mw:Transclusion">音層</small>飢渴，追蹤恨<small about="#mwt157" typeof="mw:Transclusion">一作限</small>淼<small about="#mwt158" typeof="mw:Transclusion">弭沼切</small>茫。虎頭金粟影，神妙獨難忘。<br/><small about="#mwt159" typeof="mw:Transclusion">末及維摩圖様，不忘江寧舊迹也。　此章前二段各六句，後段四句收。<br/><span class="book-name">詩</span>：載飢載渴。<br/>　<span class="book-name">江賦</span>：狀滔天以淼茫。<br/>　<span class="book-name">唐瓦棺寺維摩詰畫像碑</span>：瓦棺寺變相，乃晉虎頭將軍顧愷之所畫。蔡夢弼曰：張彦遠<span class="book-name">歷代名畫記</span>：顧愷之，字長康，小字虎頭，晉陵無錫人，多才氣，尤工丹青，傳寫形像，莫不妙絕。曾於瓦棺殿畫維摩詰，畫訖，光耀月餘。錢箋：<span class="book-name">京師寺記</span>云：興寧中，瓦棺寺初置，僧眾設會，請朝賢鳴剎注錢。其時莫有過十萬者，長康直打剎注錢百萬。後寺眾請勾疏，長康曰：「宜備一壁」，遂閉戶絕往來一月餘，畫維摩詰一軀。工畢，將點眸子，乃謂寺僧曰：「第一日觀者，請施十萬。第二日可五萬，第三日可任例責施。」及開戶，光照一寺，施者填咽。俄而得百萬錢。　吴曾<span class="book-name">漫錄</span>：顧愷之為虎頭將軍，非小字也。朱注：晉職官無虎頭將軍，本傳亦不載此語，<span class="book-name">漫錄</span>未知何據。　蔡注：<span class="book-name">發跡經</span>：淨名大士，是往古金粟如來。<span class="book-name">阿含經</span>曰：金沙地下，便是金粟如來。今云金粟影，即維摩圖也。<br/>　孔臧<span class="book-name">楊柳賦</span>：固神妙之不如。</small><br/>
　　<span id="yin_xu_ba_feng_ji_jiang_ning_min_shang_ren-n959" about="#mwt160" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#yin_xu_ba_feng_ji_jiang_ning_min_shang_ren-n959" class="mw-selflink-fragment">因許八奉寄江寧旻上人</a></span><br/>
　　不見旻公三十年，封書寄與淚潺湲。舊來好事今能否，老去新詩誰與<small about="#mwt161" typeof="mw:Transclusion">一作為</small>傳。棋局動隨幽<small about="#mwt162" typeof="mw:Transclusion">一作尋</small>澗竹，袈裟<small about="#mwt163" typeof="mw:Transclusion">本作毠㲚，葛洪<span class="book-name">字苑</span>改從衣</small>憶上<small about="#mwt164" typeof="mw:Transclusion">上聲</small>泛湖船。問<small about="#mwt165" typeof="mw:Transclusion">舊作聞，張遠作憑，<span class="book-name">杜臆</span>作問</small>君話我為官在，頭白昏昏只醉眠。<br/><small about="#mwt166" typeof="mw:Transclusion">前六懷旻上人，末二自敘近況。　舊事尚能，新詩孰傳，是思其現在。棋局隨澗，袈裟泛湖，是憶其從前。四句包盡三十年來，前後情景。末則因許寄旻，囑以書中未盡之意。　鶴注：公進<span class="book-name">大禮賦表</span>云「浪跡於陛下豐草長林，實自弱冠之年」，其客遊吴越在<span class="date" title="731年">開元十九年</span>，公方二十歲，至<span class="date" title="758年">乾元元年</span>，相距止二十七年。曰三十年者，亦約略之詞。　朱瀚注：旻居幽澗，公攜棋局以相隨。公在湖船，旻著袈裟而同泛。此敘交誼之親切。<br/>　<span class="book-name">詩</span>：自我不見。　陶潛詩：一去三十年。<br/>　<span class="book-name">齊國策</span>：齊王封書謝孟嘗君。　<span class="book-name">楚辭</span>：横流涕兮潺湲。<br/>　<span class="book-name">周禮·天官</span>：内小臣，后有好事於四方，則使往，有好令於卿大夫，則亦如之。好，讀本音。<span class="book-name">揚雄傳</span>：好事者載酒肴從游。好，讀去聲。<br/>　陶潛詩：乃賦新詩。誰傳，謂誰傳於我。<br/>　曹植<span class="book-name">王仲宣誄</span>：棋局逞巧，博奕惟賢。　<span class="book-name">江賦</span>：幽澗積岨。<br/>　<span class="book-name">法苑珠林</span>：袈裟為福田之服。<span class="book-name">華嚴經</span>：著袈裟者，捨離三毒也。<span class="book-name">陀羅尼經</span>：袈裟者，秦言染衣也。<br/>　<span class="book-name">杜臆</span>作問君，謂旻公問而許話也，此見因許之意。</small><br/>
　　<small about="#mwt167" typeof="mw:Transclusion">黃生曰：旻善吟善奕而喜與文士遊，其好事可知。七是旻喜杜之得官，八是杜答旻以潦倒。舊作「聞君」，亦通。</small><br/>
　　<span id="ti_li_zun_shi-n960" about="#mwt168" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#ti_li_zun_shi-n960" class="mw-selflink-fragment">題李尊師松樹障子歌</a></span><br/><small about="#mwt168" typeof="mw:Transclusion">黃鶴載在<span class="date" title="758年">乾元元年</span>，蓋詩言玄都道士，乃長安人也，又云時危慘淡，知安史尚未平也。若<span class="date" title="756年">至德元年</span>，身陷賊中，何心題咏。若在二年，則冬日至京，亦恐不暇及此。</small><br/>
　　老夫清晨梳白頭，玄都道士來相訪。握髮<small about="#mwt169" typeof="mw:Transclusion">一作手</small>呼兒延入戶，手提新畫青松障。<br/><small about="#mwt170" typeof="mw:Transclusion">首敘李師見訪。　握髮呼兒，急於迎客。手提新畫，索公題句也。<br/><span class="book-name">長安志</span>：崇業坊玄都觀，隋<span class="date" title="582年">開皇二年</span>，自長安故城徙通道觀於此，改名玄都，與善慶寺相比。<span class="book-name">唐會要</span>：京城朱雀街有玄都觀。　<span class="book-name">說苑</span>：周公一沐三握髮。</small><br/>
　　障子松林靜杳冥，憑軒忽若無丹青。陰崖却承<small about="#mwt172" typeof="mw:Transclusion">一作成</small>霜雪<small about="#mwt173" typeof="mw:Transclusion">一作露，一作霧</small>幹，偃蓋反走虬龍形。<br/>
　　<small about="#mwt174" typeof="mw:Transclusion">次記畫松神妙。　無丹青，言不異真松。崖在松下，故云却承。松勢逆盤，故云反走。却，俯也。<br/>
　　<span class="book-name">楚辭</span>：深林杳以冥冥。<br/>
　　<span class="book-name">續晉陽秋</span>：戴逵善圖畫，窮巧丹青。<br/>
　　馬融<span class="book-name">長笛賦</span>：生於終南之陰崖。<br/>
　　<span class="book-name">抱朴子</span>：天陵偃蓋之松。又曰：松樹三千歲者，其皮中有聚脂，狀如龍形。</small><br/>
　　老夫生平好<small about="#mwt175" typeof="mw:Transclusion">去聲</small>奇古，對此興<small about="#mwt176" typeof="mw:Transclusion">去聲</small>與精靈聚。已知仙客意相親，更覺良工心獨苦。<br/>
　　<small about="#mwt177" typeof="mw:Transclusion">此與李師賞畫也。　霜雪虬龍，此即奇古。精靈指畫，仙客指李。良工指畫者。<br/>
　　江淹詩：精靈歸妙理。<br/>
　　蕭若静詩：已數逢仙客。<br/>
　　傅亮<span class="book-name">感物賦</span>：嘉美手於良工。</small><br/>
　　松下丈人巾屨同，偶坐似<small about="#mwt178" typeof="mw:Transclusion">一作自</small>是商<small about="#mwt179" typeof="mw:Transclusion">一作南</small>山翁。悵望<small about="#mwt180" typeof="mw:Transclusion">一作惆悵</small>聊歌紫芝曲，時危慘澹來悲風。<br/>
　　<small about="#mwt181" typeof="mw:Transclusion">此對畫而有感也。　因松下老人，忽動商山之興，蓋世亂而思高隱也。慘淡悲風，畫景亦若增愁矣。　此章四段，各四句。<br/>
　　偶坐，並坐也。顏延之詩：獨静闕偶坐。　<span class="book-name">晉書·袁喬傳</span>：此又似是之非。<br/>
　　四皓歌：曄曄紫芝，可以療飢。<br/>
　　應璩書：悲風起於閨闥。</small><br/>
　　<span id="de_she_di_xiao_xi-n961" about="#mwt168" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#de_she_di_xiao_xi-n961" class="mw-selflink-fragment">得舍弟消息</a></span><br/>
　　<small about="#mwt182" typeof="mw:Transclusion">此當是<span class="date" title="758年">乾元元年</span>季春作，詩言「春庭暮」可見。　蔡琰詩：迎問其消息。</small><br/>
　　風吹紫荆樹，色與春庭暮。花落辭故枝，風迴返<small about="#mwt183" typeof="mw:Transclusion">一作反</small>無處。骨肉恩書重，漂泊難相遇。猶有淚成河，經天復<small about="#mwt184" typeof="mw:Transclusion">去聲</small>東注。<br/>
　　<small about="#mwt185" typeof="mw:Transclusion">此章對景言情，上比下賦，有古詩遺意。　荆花吹落，喻兄弟分張。風迴不返，喻漂泊難遇。公在西京，弟在河南，故云淚東。注：恩書二字，點題。<br/>
　　周景式<span class="book-name">孝子傳</span>：古有兄弟欲分異，出門見三荆同株，枝葉連陰，嘆曰：「木猶欣聚，況我而殊哉。」<span class="book-name">續齊諧記</span>：田廣、田真、田慶兄弟三人，欲分財。其夜，庭前三荆便枯，兄弟嘆之，却合，樹還榮茂。<br/>
　　蕭懿詩：春庭聊縱望。<br/>
　　宋子侯詩：花落何飄颺。　謝朓詩：新筍雜故枝。<br/>
　　劉繪詩：漂泊終難測。<br/>
　　<span class="book-name">世說</span>：顧長康哭桓宣武，聲如震雷破山，淚如傾河注海。<br/>
　　陸機詩：逝矣經天日。　何遜詩：復如東注水，未有西歸日。　天河春夜向東，故曰經天東注。<br/>
　　劉會孟曰：苦心怨調，使人凄然鮮終之痛，憯於<span title="詩經·小雅·鹿鳴之什·常棣" class="source">脊令</span>死喪之喻。</small><br/>
　　<span id="song_li_xiao_shu_er_shi_liu_yun-n962" about="#mwt188" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#song_li_xiao_shu_er_shi_liu_yun-n962" class="mw-selflink-fragment">送李校書二十六韻</a></span><br/>
　　<small about="#mwt189" typeof="mw:Transclusion">鶴注：此是<span class="date" title="758年">乾元元年</span>春，在諫省作。　朱注：<span class="book-name">唐書·宗室世系表</span>：舟，字公受，虔州刺史、隴西縣男。父岑，水部郎中、眉州刺史。<span class="book-name">舊書</span>：梁崇義逆命，命金部員外郎李舟諭旨以安。柳宗元<span class="book-name">石表先友記</span>：李舟，隴州人，有文學俊辯，高志氣，以尚書郎使危疑反側者再，不辱命。被讒妬，出為刺史，廢痼卒。杜詩凡題中紀韻者，皆系排律。此篇乃五古，不當紀韻，疑屬刊誤。</small><br/>
　　代北有豪鷹，生子毛盡赤。渥洼騏驥兒<small about="#mwt190" typeof="mw:Transclusion">一作種</small>，尤異是虎<small about="#mwt191" typeof="mw:Transclusion">一作龍</small>脊。李舟名父子，清峻流<small about="#mwt192" typeof="mw:Transclusion">樊作時</small>輩伯。人間好少<small about="#mwt193" typeof="mw:Transclusion">去聲，一作妙</small>年，不必須白晳。十五富文史，十八足賓客。十九授校書，二十聲輝<small about="#mwt194" typeof="mw:Transclusion">一作燀，一作烜</small>赫。衆中每一見，使我潛動魄。自恐二男兒，辛勤養無益。<br/>
　　<small about="#mwt195" typeof="mw:Transclusion">首敘校書才望出衆，從父說到其子。　盧注：李舟於德宗朝，奉使詣劉文喜，陳以禍福，帳下殺文喜以降。又奉使詣梁崇義，諭旨安之，勸崇義入朝，言頗切直。觀公此詩，知少年時便已傑出矣。二男，公子宗文、宗武也。<br/>
　　<span class="book-name">國策</span>：代，三十六縣。<span class="book-name">漢書</span>：雁門、代郡，皆晉地也，今為代州。<br/>
　　魏彦深<span class="book-name">鷹賦</span>：白如散花，赤如點血。<br/>
　　<span class="book-name">史記</span>：田光謂燕太子丹曰：「臣聞騏驥壯盛之時，一日千里。」<br/>
　　<span class="book-name">天馬歌</span>：虎脊兩，化若鬼。<br/>
　　<span class="book-name">漢·蕭育傳</span>：王鳳以育名父子，除為功曹。言育為名父之子也。<br/>
　　<span class="book-name">魏志·常林傳</span>：林節操清峻。　沈約奏彈：玷辱流輩。<br/>
　　<span class="book-name">陌上桑</span>：為人潔白晳。<br/>
　　蕭琛詩：文史更區分。　古樂府「十五府小吏，二十朝大夫。三十侍中郎，四十專城居。」此四語所本。又後漢人<span class="book-name">為焦仲卿妻詩</span>「十三能織綺，十四學裁衣。十五彈箜篌，十六誦詩書。」亦四語叠敘。<br/>
　　<span class="book-name">洛陽伽藍記</span>：炎光輝赫，獨絕世表。<br/>
　　鍾嶸<span class="book-name">詩品</span>：陸機所擬十四首，驚心動魄。<br/>
　　<span class="book-name">抱朴子</span>：懷損命之辛勤。</small><br/>
　　乾元元<small about="#mwt196" typeof="mw:Transclusion">一作二</small>年春，萬姓始安宅。舟也衣<small about="#mwt197" typeof="mw:Transclusion">去聲</small>綵衣，告我欲遠適。倚門固有望，斂衽就行役。南登吟<span class="book-name">白華</span>，已見楚山碧。藹藹咸陽都，冠蓋日雲<small about="#mwt198" typeof="mw:Transclusion">一作已如</small>積。何時太夫人，堂上會親戚。汝翁草明光，天子正前席。歸期豈爛漫<small about="#mwt199" typeof="mw:Transclusion">一作熳</small>，别意終感激。<br/>
　　<small about="#mwt200" typeof="mw:Transclusion">此送别而記其孝思，從母說及其父。　舟父向為眉州刺史，天寶之亂，必寓家於此，故其母倚門而望。楚山，母在之處。咸陽，迎母還京。豈爛漫，歸時不遠。終感激，不忍離父也。<br/>
　　<span class="book-name">肅宗紀</span>：<span class="date" title="758年">乾元元年</span>二月丁未，大赦，免陷賊諸州三歲税，天下非租庸，無輒役使。<br/>
　　<span class="book-name">詩</span>：其究安宅。<br/>
　　<span class="book-name">列士傳</span>：老萊子，行年七十，作嬰兒，娱親，著五采斒爛衣。<span class="book-name">困學紀聞</span>：曹植<span class="book-name">靈芝篇</span>：「伯瑜年七十，彩衣以娱親。慈母笞不痛，欷歔淚沾巾」。今人但知老萊子，而不知伯瑜耳。<br/>
　　<span class="book-name">後漢書</span>：薛包事母孝，出入有時，至期，母必倚門望之，包必至矣。略與王孫賈同。<br/>
　　<span class="book-name">魏都賦</span>：斂衽魏闕。出行皆謂之行役，如公還成都，自云「他鄉復行役」，不必奉使者稱行役也。<span class="book-name">詩</span>：予季行役。<br/>
　　劉庭芝詩：南登漢月孤。　<span class="book-name">詩序</span>：<span class="book-name">白華</span>，孝子之潔白也。束晳<span class="book-name">補亡詩</span>：白華朱萼，被於幽薄。粲粲門子，如磨如錯。終晨三省，匪惰其恪。<br/>
　　<span class="book-name">史記·秦紀</span>：楚自漢中，南有巴黔。惠文王十三年，攻楚漢中，取地六百里，置漢中郡。據此，則蜀漢本屬楚地。故云「楚山碧」。宋武帝詩：楚山帶舊苑。<br/>
　　<span class="book-name">左思傳</span>：藹藹東都門，羣公餞二疏。　咸陽乃長安所都。<br/>
　　<span class="book-name">孝文帝紀</span>：冠蓋相望，結轍於道。　<span class="book-name">漢書</span>：列侯妻，稱夫人，列侯子復為列侯，稱太夫人。<br/>
　　<span class="book-name">三秦記</span>：未央宮漸臺西，有桂宮，内有明光殿，皆金玉珠璣為簾箔，金戺玉階，晝夜光明。<span class="book-name">漢官儀</span>：尚書直宿建禮門，奏事光明殿下，下筆為詔策，出言為誥令。<br/>
　　<span class="book-name">賈誼傳</span>：上坐宣室，至夜半，文帝前席。<br/>
　　<span class="book-name">莊子</span>：性命爛漫矣。<span class="book-name">琴賦</span>：留連瀾漫。<br/>
　　孫萬壽詩：别意悽無已。</small><br/>
　　顧我<small about="#mwt203" typeof="mw:Transclusion">一作已</small>蓬屋資，謬通金閨<small about="#mwt204" typeof="mw:Transclusion">一作門</small>籍。小來習性懶，晚節<small about="#mwt205" typeof="mw:Transclusion">一作歲</small>慵<small about="#mwt206" typeof="mw:Transclusion">常中切</small>轉劇。每愁悔吝作，如覺天地窄。羨君齒髮新，行己<small about="#mwt207" typeof="mw:Transclusion">音紀</small>能夕惕。臨岐意頗切，對酒不能喫。<br/>
　　<small about="#mwt208" typeof="mw:Transclusion">此臨别而自傷衰老。通籍，時為拾遺也。悔吝，抗疏蒙譴也。前云意感激，指李言。此云意頗切，公自言。<br/>
　　顧，念也。　<span class="book-name">抱朴子</span>：竄繩樞之蓬屋。<br/>
　　梁吴均詩：小來重意氣。　<span class="book-name">書</span>：習與性成。<br/>
　　慵，懶也。劇，甚也。<br/>
　　<span class="book-name">易大傳</span>：悔吝者，憂虞之象也。<br/>
　　天地窄，猶<span class="book-name">詩</span>言高厚跼蹐。<br/>
　　繆襲詩：齒髮行當墮。<br/>
　　<span class="book-name">論語</span>：行己有恥。　<span class="book-name">易</span>：<span title="九三，君子終日乾乾，夕惕若厲，無咎。" class="sectional">君子終日乾乾，夕惕若</span>。<br/>
　　陰鏗詩：臨岐憫聖情。<br/>
　　李陵<span class="book-name">别蘇武</span>詩：遠望悲風至，對酒不能酬。</small><br/>
　　迴身視綠野，慘澹如荒澤。老雁春忍<small about="#mwt210" typeof="mw:Transclusion">陳作忍春</small>飢，哀號<small about="#mwt211" typeof="mw:Transclusion">平聲</small>待枯麥。時哉高飛燕，絢練新羽翮。長雲濕褒斜，漢水饒巨石。無令<small about="#mwt212" typeof="mw:Transclusion">平聲</small>軒車遲，衰疾悲宿昔。<br/>
　　<small about="#mwt213" typeof="mw:Transclusion">此惜别而兼敘情景。　回身，李去而回顧也。長安亂後，故野如荒澤。雁飢，自歎其貧。燕飛，李行之壯。褒斜，漢中所經之地。末二囑其早還，以慰己也。　此章前二段各十六句，後二段各十句。<br/>
　　蕭子範詩：迴身隱日扇。　謝靈運詩：春晚綠野秀。<br/>
　　<span class="book-name">世說</span>：道壹道人曰：「先集其慘澹」。八澤、八荒，見「淮南子」。<br/>
　　<span class="book-name">詩</span>：鴻雁于飛，集于中澤。鴻雁于飛，哀鳴嗷嗷。　漢桓帝時童謠：大麥青青小麥枯。<br/>
　　<span class="book-name">詩</span>：有鳥高飛。<br/>
　　<span class="book-name">赭白馬賦</span>：别輩超羣，絢練敻絕。注：絢練，疾也。　何遜詩：相顧無羽翮，何由總奮飛。<br/>
　　<span class="book-name">蕪城賦</span>：崒若斷岸，矗似長雲。　<span class="book-name">後漢·順帝紀</span>：罷子午道，通褒斜路。注：褒斜，漢中谷名，南谷曰褒，北谷曰斜，首尾七百里。漢水亦在漢中。　何仲默<span class="book-name">三秦志</span>：自秦入蜀有三谷，西南曰褒谷，南曰駱谷，從洋入，東南曰斜谷，從郿入，其所從皆殊。<br/>
　　興元府為漢中郡。漢水出嘉州。　<span class="book-name">江賦</span>：巨石硉矹以前却。<br/>
　　古詩：思君令人老，軒車來何遲。<br/>
　　張華詩：哀疾近殆辱。　徐幹詩：宿昔當離别。</small><br/>
　　<small about="#mwt214" typeof="mw:Transclusion">王嗣奭曰：此明是一篇送人序，韻而為詩，語皆工錬，而氣獨流暢。<br/>
　　黃常明<span class="book-name">詩話</span>：數物以箇，謂食為喫，字近鄙俗，獨杜屢用。如「峽口驚猿聞一箇」、「兩箇黃鸝鳴翠柳」、「却遶井欄添箇箇」，又如「樓頭喫酒樓下卧」、「但使殘年飽喫飯」、「梅實許同朱老喫」，<span class="book-name">送李校書</span>云「臨岐意頗切，對酒不能喫」，蓋篇中大概奇特，不妨映帶也。</small><br/>
　　<span id="bi_ce_xing-n963" about="#214" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#bi_ce_xing-n963" class="mw-selflink-fragment">偪側<small about="#mwt215" typeof="mw:Transclusion">吴作仄</small>行贈畢四<small about="#mwt216" typeof="mw:Transclusion">一本無四字</small>曜</a></span><br/>
　　<small about="#mwt217" typeof="mw:Transclusion">鶴注：此當是<span class="date" title="758年">乾元元年</span>春在諫院作，故詩中有朝天語。　因章首偪側二字以為題，非以偪側貫全詩也。　<span class="book-name">上林賦</span>：偪側沁瀄。司馬彪曰：偪側，相偪也。一作「傯傯行」，詩中亦作「傯傯」。</small><br/>
　　偪側何偪側，我居巷南子巷北。可憐鄰里間，十日不一見顏色。<br/>
　　<small about="#mwt218" typeof="mw:Transclusion">首歎比鄰不得相見。<br/>
　　偪側，謂所居密邇。<br/>
　　<span class="book-name">周禮</span>：遂入五家為鄰，五鄰為里。<br/>
　　江淹<span class="book-name">古别離</span>詩：願一見顏色，不異瓊樹枝。</small><br/>
　　自從官馬送還官，行路難行澀如棘。我貧無乘<small about="#mwt219" typeof="mw:Transclusion">去聲</small>非無足，昔者相過<small about="#mwt220" typeof="mw:Transclusion">平聲，一作遇</small>今不得。不是<small about="#mwt221" typeof="mw:Transclusion">一作未敢</small>愛微軀<small about="#mwt222" typeof="mw:Transclusion">一作慵相訪</small>，非關足無力<small about="#mwt223" typeof="mw:Transclusion">諸本不是上有實字，非關上有又字，黃希從<span class="book-name">梁莊肅公家本</span>，無實又二字</small>。徒步翻愁官長<small about="#mwt224" typeof="mw:Transclusion">丁丈切</small>怒，此心炯炯君應<small about="#mwt225" typeof="mw:Transclusion">平聲</small>識。<br/>
　　<small about="#mwt226" typeof="mw:Transclusion">此言以無馬之故，不能見畢。　炯炯應識，言欲見之心，畢當知我也。<br/>
　　<span class="date" title="757年">至德二載</span>二月，上幸鳳翔，議大舉收復兩京，盡括公私馬以助軍。給事中李廙云無馬，大夫崔光遠劾之，貶廙江華太守。<br/>
　　古樂府有<span class="book-name">行路難</span>。<span class="book-name">語林</span>：王安期東渡江，道路梗澀。<br/>
　　梁簡文帝詩：微軀多徼幸。<br/>
　　樂府古詞：含情出戶脚無力。　杜句用虚字亦有所本。宋之問詩：非關憐翠幙，不是厭朱櫻。<br/>
　　遠注：徒步句，即大夫不可徒行意。　<span class="book-name">魏志</span>：夏侯玄議：衆職之屬，各有官長。<br/>
　　潘岳<span class="book-name">寡婦賦</span>：目炯炯而不寢。</small><br/>
　　曉來急雨春風顛，睡美不聞鐘鼓傳。東家蹇驢許借我，泥滑不敢騎朝<small about="#mwt227" typeof="mw:Transclusion">音潮</small>天。已令<small about="#mwt228" typeof="mw:Transclusion">平聲</small>請急會通籍<small about="#mwt229" typeof="mw:Transclusion">一云：已令把牒還請假</small>，男兒性<small about="#mwt230" typeof="mw:Transclusion">一作信</small>命絕可憐。<br/>
　　<small about="#mwt231" typeof="mw:Transclusion">此言以請告在籍，不敢見畢。性命可憐，乃告籍之故，恐泥滑跌傷也。<br/>
　　遠注：公喜用顛字，如「狂風大放顛」及「急雨春風顛」之類。<br/>
　　<span class="book-name">楚辭</span>：騰駕罷牛，驂蹇驢兮。<br/>
　　請急，請假。通籍，註籍也。<span class="book-name">謝靈運傳</span>：既無表聞，又不請急。黃庭堅曰：書記所稱取急、請急，皆謂假也。「<span title="居易錄·卷三十四引《晉令》" class="comment">車武子早急出詣子敬，盡急而還</span>」是也。錢箋：<span class="book-name">晉令</span>：給假者五日一急，一歲中以六十日為限。<span class="book-name">元熹起居注</span>云：請急跨月，有違憲制。唐令：諸京官請假，職三品以上給三日，五品以上給十日。<br/>
　　吴均<span class="book-name">從軍行</span>：男兒亦可憐。</small><br/>
　　焉<small about="#mwt232" typeof="mw:Transclusion">音煙</small>能終日心拳拳，憶君誦詩神凜然。辛夷始花亦<small about="#mwt233" typeof="mw:Transclusion">一作又</small>已落，況我與子非壯年。街頭酒價常苦貴，方外酒徒稀醉眠。速宜<small about="#mwt234" typeof="mw:Transclusion">一作徑須</small>相就飲一斗，恰有三百青銅錢。<br/>
　　<small about="#mwt235" typeof="mw:Transclusion">末欲邀畢過飲，以慰願見之思。　心拳拳，言安能終日懸想乎，起下就飲之意。　此章起首四句，腰間六句，前後兩段各八句。<br/>
　　王景興<span class="book-name">與許靖書</span>：拳拳飢渴，誠無已也。<br/>
　　<span class="book-name">韓詩辯證</span>云：辛夷花，江南地暖，正月開。北地寒，二月開。初發如筆，北人呼為木筆。其花最早，南人呼為迎春。<br/>
　　<span class="book-name">淮南子</span>：真人馳於方外。　<span class="book-name">史記·酈食其傳</span>：吾高陽酒徒也。<br/>
　　鮑照<span class="book-name">行路難</span>：且願得志數相就，床頭恒有沽酒錢。<br/>
　　遠注：唐人以現錢為青錢。按：「<span title="新唐書．卷一百六十一．張薦傳" class="source">張鷟文，如萬選青錢</span>」，則又非現之謂矣。</small><br/>
　　<small about="#mwt236" typeof="mw:Transclusion">黃生曰：杜五言力追漢魏，可謂毫髮無憾，波瀾老成矣。七言間有頹然自放，工拙互陳，宋儒自以才識所及，專取此種為詩派，終覺入眼塵氣。<br/>
　　王嗣奭曰：信筆寫意，俗語皆詩，他人所不能到，蓋真情實事，不嫌其俗也。<br/>
　　趙次公曰：真宗問近臣，唐酒價幾何，衆莫能對，丁謂奏曰：「每斗三百文」，帝問何以知之，丁引此詩以對，帝大喜曰：「子美真可謂一代之史」。<br/>
　　黃鶴曰：按<span class="book-name">唐·食貨志</span>，唐初無酒禁，<span class="date" title="759年">乾元二年</span>，京師酒貴，肅宗以廩食方缺，乃禁京城酤酒。<span class="date" title="782年">建中三年</span>，置肆釀酒，斛收直三千。<span class="date" title="786年">貞元二年</span>，斗錢百五十。真宗問唐時酒價，丁晉公引此詩以對，丁蓋知詩而未知史也。<br/>
　　<span class="book-name">杜臆</span>：北齊盧思道嘗云長安酒錢，斗價三百。此詩酒價苦貴，乃實語，三百青錢，不過襲用成語耳。舊注不引盧說而引丁說，何也。又有引李白「金陵美酒斗十千」之句，疑李杜同時，酒價頓異，豈知李亦襲用曹子建詩成語也。酒有美惡，錢有貴賤，豈可為準。</small><br/>
　　<span id="zeng_bi_si_yao-n963_2" about="#237" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#zeng_bi_si_yao-n963_2" class="mw-selflink-fragment">贈畢四曜</a></span><br/>
　　<small about="#mwt237" typeof="mw:Transclusion">鶴注：<span class="date" title="759年">乾元二年</span>，公在秦州，有<span class="book-name">賀畢曜除監察御史</span>詩。今云宦卑，是尚未遷官時作，當在<span class="date" title="758年">乾元元年</span>。</small><br/>
　　才大今詩伯，家貧苦宦卑。飢寒奴僕賤，顏狀老翁為。同調<small about="#mwt238" typeof="mw:Transclusion">去聲</small>嗟誰惜，論<small about="#mwt239" typeof="mw:Transclusion">平聲</small>文笑自知。流傳江鮑體，相顧免無兒。<br/>
　　<small about="#mwt240" typeof="mw:Transclusion">三四承次句，言貧而且老。五六承首句，言詩乏知音。末喜有子，以傳家學，所以慰之也。<br/>
　　申涵光曰：奴僕賤主，奴僕自賤，與奴僕為人所賤，三說俱通。<br/>
　　王延壽<span class="book-name">王孫賦</span>：顏狀似乎老翁。<br/>
　　洙曰：謝靈運詩：異代可同調。此言己與畢，才調相同也。<br/>
　　鍾嶸<span class="book-name">詩品</span>：江文通詩體總雜，善於摹擬，筋力於<span class="name">王微</span>，成就於謝朓。鮑參軍詩，其源出於二張，善製形狀寫物之詞。　<span class="book-name">杜臆</span>：江鮑有詩傳，後必定無兒，故有下句。<br/>
　　<span class="book-name">唐書</span>：中宗曰：蘇瑰有子，李嶠無兒。舊注引「蘇瑰有子，李嶠無兒」，此系唐中宗語，未必用本朝事。吳注引隋末語「楊素無兒，蘇夔有子」，亦尚太近。按：<span class="book-name">晉書·鄧攸傳</span>：「皇天無知，伯道無兒。」斯蓋用之。</small><br/>
　　<span id="tai_zhou_de_kuo-n964" about="#mwt243" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#tai_zhou_de_kuo-n964" class="mw-selflink-fragment">題鄭十八著作丈<small about="#mwt241" typeof="mw:Transclusion">一作文</small>故居</a></span><br/>
　　<small about="#mwt242" typeof="mw:Transclusion"><span class="book-name">杜臆</span>：玩詩意，是憶其故居而題之。舊本「丈」下疑脱「故居」二字。　此詩乃鄭虔既往台州後作，在<span class="date" title="758年">乾元元年</span>季春。</small><br/>
　　台州地闊<small about="#mwt244" typeof="mw:Transclusion">一作僻</small>海冥冥，雲水長和島嶼青。亂後<small about="#mwt245" typeof="mw:Transclusion">一作繾綣</small>故人雙别淚，春深<small about="#mwt246" typeof="mw:Transclusion">一作飄颻</small>逐客一浮萍。酒酣懶舞誰相拽，詩罷能吟不復<small about="#mwt247" typeof="mw:Transclusion">去聲</small>聽。第五橋東<small about="#mwt248" typeof="mw:Transclusion">一作邊</small>流恨水，皇陂岸北結愁亭。<br/>
　　<small about="#mwt249" typeof="mw:Transclusion">此敘别後凄涼之況。　亂後故人聚而倏散，逐客浮萍杳不可知，二語悲楚欲絕。酒酣詩罷，憶同飲之興，即<span class="book-name">醉時歌</span>所云「沽酒不復疑」、「高歌有鬼神」也。橋東、岸北，憶同遊之地，即<span class="book-name">何氏山林</span>詩所云「今知第五橋」、「天清皇子陂」也。　朱瀚曰：懶舞誰拽，恨水、愁亭，語近腐俗。<br/>
　　蔡琰<span class="book-name">胡笳</span>：天高地闊兮見汝無期。<br/>
　　<span class="book-name">吴都賦</span>：島嶼綿邈。<br/>
　　庾信詩：别淚轉無從。<br/>
　　<span class="book-name">史記·李斯傳</span>：請一切逐客。曹植詩：浮萍寄清水，隨風東西流。<br/>
　　<span class="book-name">呂氏春秋</span>：召客者酒酣。　<span class="book-name">世說</span>：謝尚起舞，神意自若。<br/>
　　<span class="book-name">杜臆</span>：鄭莊與橋陂相近，舊注以為會别之地，非也。</small><br/>
　　賈生對鵩傷王傅，蘇武看<small about="#mwt250" typeof="mw:Transclusion">平聲</small>羊陷賊庭。可念此翁<small about="#mwt251" typeof="mw:Transclusion">一作心，一作公</small>懷<small about="#mwt252" typeof="mw:Transclusion">一作常</small>直道，也<small about="#mwt253" typeof="mw:Transclusion">卞音夜</small>霑新國用輕刑。禰衡實恐遭江夏，方朔虚傳是歲星。窮巷悄然<small about="#mwt254" typeof="mw:Transclusion">或作一朝</small>車馬絕，案頭乾<small about="#mwt255" typeof="mw:Transclusion">音干</small>死讀書螢。<br/>
　　<small about="#mwt256" typeof="mw:Transclusion">傷鄭遠竄而故居闃寂也。　賈生比前曾謫官，蘇武比後不附賊。直道輕刑，惜其苦心蒙譴。遭江夏，恐卒貶所也。虚歲星，上不見知也。窮巷悄然，人迹杳而聲音歇矣。賈生、禰衡，句首叠用四古人，類四平頭。末言「乾死讀書螢」，出語不韻。劉長卿詩云「窮巷無人鳥雀閒，空庭新雨莓苔綠」，結語何等韻致。　此章似七排，上下各八句。<br/>
　　<span class="book-name">賈誼傳</span>：誼為長沙王傅三年，有鵩飛入誼舍，止於坐隅。鵩似鴞，不祥鳥也，誼傷謫居，長沙卑濕，為賦以自廣。夢弼曰：鄭虔，初有告其私撰國史，坐謫十年。<br/>
　　<span class="book-name">漢書·蘇武傳</span>：匈奴徙武北海上無人處，使牧，羝乳乃得歸。晉孝愍帝詔：晏駕賊庭。<br/>
　　朱注：<span class="book-name">漢書</span>：公、翁通用。　周弘讓詩：平生懷直道。<br/>
　　後漢禰衡有才辯，而氣尚剛傲，好矯時慢物，後為江夏太守黃祖所殺<br/>
　　<span class="book-name">漢武帝内傳</span>：西王母使者至，朔死，使者曰：「朔是木帝精，為歲星，下游人中以觀天下，非陛下臣也。」<span class="book-name">東方朔别傳</span>：朔卒後，武帝問太皇公曰：「爾知東方朔乎」，對曰：「不知」，「公何所能」，曰：「頗善星曆」，帝問諸星具在否，曰：「具在，獨不見歲星十八年，今復見耳」，帝嘆曰：「東方朔在朕旁十八年，而不知是歲星哉。」<br/>
　　陶潛詩：窮巷隔深轍。窮巷，鄭故居。錢箋：<span class="book-name">長安志</span>：韓莊在韋曲之東，鄭莊又在其東南，鄭十八虔之居也。<span class="book-name">通志</span>：鄭莊即鄭虔郊居。李商隱有<span class="book-name">過鄭虔舊隱</span>詩。<br/>
　　<span class="book-name">晉書</span>：車胤貧，不得油，夏月囊螢讀書。</small><br/>
　　<span id="shou-n965" about="#mwt258" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#shou-n965" class="mw-selflink-fragment">瘦<small about="#mwt259" typeof="mw:Transclusion"><span class="book-name">英華</span>作老，詩同</small>馬行</a></span><br/>
　　<small about="#mwt260" typeof="mw:Transclusion">此是<span class="date" title="758年">乾元元年</span>謫官華州後，追述其事。　按：黃鶴以為<span class="date" title="757年">至德二載</span>為房琯罷相而作，則詩中所謂去年者，指<span class="date" title="756年">至德元載</span>也。蔡興宗以為<span class="date" title="758年">乾元元年</span>，公自傷貶官而作，則詩中所謂去年者，指<span class="date" title="757年">至德二載</span>也。今考<span class="date" title="756年">至德元載</span>，陳陶、青阪王師盡喪，區區病馬又何足云，及二載收復長安，人情安堵，故道旁瘠馬，亦足感傷。況詩云「去年奔波逐餘寇」，明是追言二載事，當從蔡說。</small><br/>
　　東郊瘦<small about="#mwt262" typeof="mw:Transclusion">一作老</small>馬使我傷，骨骼<small about="#mwt263" typeof="mw:Transclusion">音格，一作骸</small>硉<small about="#mwt264" typeof="mw:Transclusion">郎兀切</small>兀如堵牆。絆之欲動轉欹側，此豈有意仍騰驤。細看<small about="#mwt265" typeof="mw:Transclusion">平聲</small>六<small about="#mwt266" typeof="mw:Transclusion">一作火，非</small>印帶官字，衆道<small about="#mwt267" typeof="mw:Transclusion">去聲</small>三<small about="#mwt268" typeof="mw:Transclusion">一作官</small>軍遺路旁。皮乾<small about="#mwt269" typeof="mw:Transclusion">音干</small>剥落雜<small about="#mwt270" typeof="mw:Transclusion">一作盡</small>泥滓，毛暗蕭條連雪霜。<br/>
　　<small about="#mwt271" typeof="mw:Transclusion">此記瘦馬憔悴之狀。　東郊，指長安之東，即至德二年冬，追賊之處。瘦馬猶帶官印，歎其昔用而今棄也。<br/>
　　傳玄<span class="book-name">乘輿馬賦</span>：下廄有的顱馬，委棄莫視，瘦瘁骨立，劉備撫而取之。<br/>
　　<span class="book-name">江賦</span>：巨石硉兀以前却。　<span class="book-name">記</span>：觀者如堵牆。<br/>
　　<span class="book-name">西京賦</span>：仍奮翅而騰驤。<span class="book-name">成公綏傳</span>：良馬騰驤。<br/>
　　<span class="book-name">唐六典</span>：諸牧監凡在牧之馬，皆印，印右髆以小官字，右髀以年辰，尾側以監名，皆依左右廂。若形容端正，擬送尚乘，不用監名。二歲始春，則量其力，又以飛字印，印其左髀髆。細馬次馬以龍形印，印其項左。送尚乘者，尾側依左右，閑印以三花。其餘雜馬，送尚乘者，以風字印印左髆，以飛字印印左髀。官馬賜人者，以賜字印。配諸軍及充傳送驛者，以出字印，並印左右頰也。<br/>
　　古樂府：黃金絡馬頭，觀者滿路旁。<br/>
　　<span class="book-name">漢·五行志</span>：剥落萬物。　<span class="book-name">抱朴子</span>：守汙泥滓。<br/>
　　李實曰：凡馬病，毛頭生塵，故曰毛暗。</small><br/>
　　去歲奔波逐餘寇，驊騮不慣不得將。士卒多騎内廄馬，惆悵恐是病乘黃。當時歷塊誤一蹶，委棄非汝能<small about="#mwt272" typeof="mw:Transclusion">一作難</small>周防。見人慘澹若哀訴，失主錯莫無晶<small about="#mwt273" typeof="mw:Transclusion"><span class="book-name">英華</span>作晴</small>光。天寒遠放雁為伴<small about="#mwt274" typeof="mw:Transclusion">一作侣</small>，日暮不<small about="#mwt275" typeof="mw:Transclusion">一作未</small>收烏啄瘡<small about="#mwt276" typeof="mw:Transclusion">一云：不衣烏作瘡</small>。誰家且養願終惠，更試明年春草長。<br/>
　　<small about="#mwt277" typeof="mw:Transclusion">此敘瘦馬悲楚之情。　以内廄乘黃，而至遠放不收，又歎其昔貴而今賤也。　公疏救房琯，至於一跌不起，故曰歷塊誤一蹶，非汝能周防。落職之後，從此不復見君，故曰見人若哀訴，失主無晶光。身經廢棄，欲展後效而不可，得故曰誰家願終惠，更試春草長。寓意顯然。詩作於<span class="date" title="758年">乾元元年</span>之春，而云明年春草長，從去年說至今春，為明年矣，此追敘語也。　此章兩段各八句，每段四句轉意。<br/>
　　梁武帝<span class="book-name">孝思賦</span>：奔波兼行。<br/>
　　遠注：不慣不將，未調習者不得用，故用内廄馬耳。<br/>
　　<span class="book-name">唐六典</span>：諸閑廄上細馬，若欲調習，惟得廄内乘騎，不得輒出。<br/>
　　<span class="book-name">山海經</span>：白民之國有乘黃，其狀如狐，背上有兩角，乘之壽二千歲。注：即飛黃也。<span class="book-name">唐六典</span>：乘黃署令一人。王洙曰：乘黃，古之神馬，亦名飛黃，背有角，日行萬里。<span class="book-name">淮南子</span>：天下有道，飛黃伏皂。一云：神黃，獸名，龍翼馬身，黃帝乘而登仙。<br/>
　　王褒頌：過都越國，蹶如歷塊。<br/>
　　鮑照<span class="book-name">行路難</span>：今日見我顏色好，眼花錯莫與先異。苑静妻沈氏詩：風彌葉落未離索，神往形返情錯莫。錯莫，猶云落寞。<br/>
　　<span class="book-name">赭白馬賦</span>：願終惠養，蔭本支兮</small><br/>
　　<span id="yi_gu-n968" about="#mwt278" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#yi_gu-n968" class="mw-selflink-fragment">義鶻<small about="#mwt279" typeof="mw:Transclusion">胡骨切</small>行</a></span><br/>
　　<small about="#mwt280" typeof="mw:Transclusion">鶴注：當是<span class="date" title="758年">乾元元年</span>在長安作，詩云「近經潏水湄」可見。　王彦輔曰：此感禽鳥能見義而動也。　周甸注：<span class="book-name">埤雅</span>：舊言鶻有義性，有擒有縱。李邕<span class="book-name">鶻賦</span>所謂「營全鳩以自煖，乃詰朝而見釋」者也。</small><br/>
　　陰崖二蒼<small about="#mwt282" typeof="mw:Transclusion">從<span class="book-name">英華</span>，一作有蒼，一作有二</small>鷹，養子黑柏顛。白蛇登其巢，吞噬<small about="#mwt283" typeof="mw:Transclusion">一作之</small>恣<small about="#mwt284" typeof="mw:Transclusion">一作資</small>朝餐。<br/>
　　<small about="#mwt285" typeof="mw:Transclusion">此惡物之殘害者。<br/>
　　李陵詩：熠熠似蒼鷹。魏彦深賦：千日成蒼。<br/>
　　杜篤<span class="book-name">論都賦</span>：斬白蛇，屯黑雲。<br/>
　　<span class="book-name">楚辭</span>：屑瓊以朝餐。</small><br/>
　　雄飛遠求食，雌者鳴辛酸。力强不可制，黃口無<small about="#mwt287" typeof="mw:Transclusion"><span class="book-name">英華</span>作寧</small>半存。其父從西歸<small about="#mwt288" typeof="mw:Transclusion">一作來</small>，翻身入長煙。斯須領健鶻，痛憤<small about="#mwt289" typeof="mw:Transclusion">一作憤懣，一作冤憤</small>寄所宣。<br/>
　　<small about="#mwt290" typeof="mw:Transclusion">鷹能訴冤於鶻，其事甚奇。雌鳴雄憤，寫兩鷹情狀如生。<br/>
　　<span class="book-name">爾雅翼</span>：鷹，鳥之摰者，雄大雌小，一名爽鳩。<br/>
　　嵇康詩：臨文情辛酸。<br/>
　　<span class="book-name">家語</span>：孔子見羅者所羅，皆黃口小雀。<br/>
　　鶻稱父子，語亦有本。<span class="book-name">吴都賦</span>：猿父哀吟，𤟤子長嘯。譚元春云：「其父」二字，語帶滑稽。　<span class="book-name">詩</span>：誰將西歸。<br/>
　　曹植詩：翻身上京。　梁高允生詩：飄飄乘長煙。<br/>
　　寄所宣，謂痛憤之心，寄於宣訴之語。陶潛詩：弱毫多所宣。</small><br/>
　　斗上<small about="#mwt292" typeof="mw:Transclusion">上聲</small>捩<small about="#mwt293" typeof="mw:Transclusion">練結切</small>孤影，嗷<small about="#mwt294" typeof="mw:Transclusion">古弔切</small>哮<small about="#mwt295" typeof="mw:Transclusion">許交切，一作無聲</small>來九天。修鱗脫遠枝，巨顙拆老拳。高空得蹭蹬，短<small about="#mwt296" typeof="mw:Transclusion">一作茂</small>草辭蜿蜒。折尾能一掉<small about="#mwt297" typeof="mw:Transclusion">一作擺</small>，飽<small about="#mwt298" typeof="mw:Transclusion"><span class="book-name">英華</span>作飢</small>腸皆<small about="#mwt299" typeof="mw:Transclusion">一作今</small>已<small about="#mwt300" typeof="mw:Transclusion">一作以，一云已皆</small>穿。<br/>
　　<small about="#mwt301" typeof="mw:Transclusion">鶻能為鷹報讎，其事更奇。　鶻一奮擊，蛇遂伏辜，見其義勇特絕。　斗上，陡然飛上也。捩影，張翅迴旋也。嗷哮，厲聲長鳴也。修鱗，蛇身。巨顙，蛇首。老拳，鶻翼下勁骨。蹭蹬，困頓貌。蜿蜒，卷舒貌。<br/>
　　<span class="book-name">史記·封禪書</span>：成山斗入海。<span class="book-name">蜀志·譙周傳</span>：險阻斗絕。庾信詩：山梁乍斗迴。按：舊解北斗之上，大謬。　陶潛詩：揮杯勸孤影。<br/>
　　<span class="book-name">楚辭</span>：指九天以為正兮。注：九天，中央八方也。<br/>
　　晉東海越王檄文：<span title="晉書·卷五十四·列傳第二十四·陸機傳：
激浪之心未騁，遽骨修鱗" class="comment">激浪之心未遂，遽骨修鱗</span>。<br/>
　　周注：鶻拳堅處，大如彈丸，鳩鴿中其拳，隨空中墮，即側身自下承之，捷於鷹隼。<span class="book-name">晉·載記</span>：石勒引李陽臂，笑曰：「孤往日厭卿老拳，卿亦飽孤毒手」。<br/>
　　<span class="book-name">海賦</span>：蹭蹬窮波。<br/>
　　張衡<span class="book-name">七辯</span>：螭虹蜿蜒。<br/>
　　吴論：折尾穿腸，即公詩「君看皮寢處，無復睛閃爍」之意。<span class="book-name">江賦</span>：揚鬐掉尾。</small><br/>
　　生雖滅衆雛，死亦垂千年。物情有報復，快意貴目前。兹實鷙鳥最，急難<small about="#mwt303" typeof="mw:Transclusion">去聲</small>心炯<small about="#mwt304" typeof="mw:Transclusion">一作皎</small>然。功成失所往<small about="#mwt305" typeof="mw:Transclusion">一作在</small>，用舍<small about="#mwt306" typeof="mw:Transclusion">上聲</small>何其賢。<br/>
　　<small about="#mwt307" typeof="mw:Transclusion">鶻能報復輒去，益見其奇。　蛇死垂鑒，此目前快意之舉。鶻之有功不居，其義俠尤出尋常矣。<br/>
　　<span class="book-name">鸚鵡賦</span>：憫衆雛之無知。<br/>
　　江淹詩：物情棄疵賤。　何承天<span class="book-name">安邊論</span>：報復之役，將遂無已。<br/>
　　<span class="book-name">晉書</span>：周顗曰：人生幾何，但當快意。　王右軍帖：足下當為遠慮，不可計目前。<br/>
　　鄒陽書：鷙鳥累百，不如一鶚。<br/>
　　<span class="book-name">詩</span>：兄弟急難。<br/>
　　<span class="book-name">道德經</span>：功成身退。</small><br/>
　　近經潏水湄，此事樵夫<small about="#mwt308" typeof="mw:Transclusion">一作人</small>傳。飄蕭覺素髮，凜欲<small about="#mwt309" typeof="mw:Transclusion"><span class="book-name">英華</span>作烈，一作若</small>衝儒冠。人生許與<small about="#mwt310" typeof="mw:Transclusion">一作計有</small>分<small about="#mwt311" typeof="mw:Transclusion">去聲</small>，只在<small about="#mwt312" typeof="mw:Transclusion">一云亦有</small>顧盻間。聊為<span class="book-name">義鶻行</span>，用<small about="#mwt313" typeof="mw:Transclusion">一作永</small>激壯士肝。<br/>
　　<small about="#mwt314" typeof="mw:Transclusion">末記所聞，以激人心。　此章四句起，下四段各八句。<br/>
　　<span class="book-name">漢書音義</span>：潏水在長安杜陵，自南山皇子陂西北流，經昆明池入渭。<br/>
　　潘岳賦：班鬢彪以承弁，素髮颯以垂領。<br/>
　　<span class="book-name">史記</span>：藺相如髮上衝冠。又<span class="book-name">酈食其傳</span>：諸客冠儒冠來者。<br/>
　　<span class="book-name">任昉集</span>：弘長風流，許與氣類。　分，謂分誼。<br/>
　　曹植詩：顧盻遺光彩。<br/>
　　<span class="book-name">漫叟詩話</span>：肝主怒，故云「永激壯士肝」。　<span class="book-name">漢·高帝紀</span>：壯士行何畏。</small><br/>
　　<small about="#mwt315" typeof="mw:Transclusion">吴山民曰：子美平生，要借奇事以警世，故每每說得精透。如此詩說老鶻仁慈義勇，所以感動人情，而其慷慨激昂，正欲使毒心人斂威奪魄。<br/>
　　王嗣奭曰：此明是太史公一篇義俠傳，筆力相敵，而敘鳥尤難。斗上一段，摹神寫照，千載猶生。「功成失所往，用舍何其賢」，分明是仲連逃賞。「人生許與分，只在顧盻間」，又分明是季札掛劍。借端發議，時露作者品格性情。</small><br/>
　　<span id="hua_gu_xing-n972" about="#mwt316" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#hua_gu_xing-n972" class="mw-selflink-fragment">畫鶻行</a></span><br/>
　　<small about="#mwt317" typeof="mw:Transclusion">此詩年月未詳，姑從舊編，附在乾元之初。玩章末云「我今亦何傷，顧步獨紆鬱」，豈公在朝時不得志而云然耶。</small><br/>
　　高堂見生<small about="#mwt319" typeof="mw:Transclusion">一作老</small>鶻，颯爽動秋骨。初驚無拘攣<small about="#mwt320" typeof="mw:Transclusion">一作卷</small>，何得立突兀。乃知畫師妙，巧<small about="#mwt321" typeof="mw:Transclusion">一作功</small>刮造化窟。寫此<small about="#mwt322" typeof="mw:Transclusion">一作作</small>神俊姿，充君眼中物。<br/>
　　<small about="#mwt323" typeof="mw:Transclusion">從生鶻突起，轉到畫鶻，頓挫生姿。　此鶻無絛鏇拘攣，何以兀立不去乎，及細觀之，方知畫師巧奪化工也。<br/>
　　<span class="book-name">楚辭·招魂</span>：翡帷翠帳，飾高堂些。<br/>
　　潘岳<span class="book-name">西征賦</span>：陋吾人之拘攣。<br/>
　　<span class="book-name">列子</span>：造化者，其巧妙而功深。　趙曰：李賀云「筆補造化天無功」，蓋出於此。</small><br/>
　　烏鵲滿樛枝，軒然恐其出。側腦看青霄，寧為<small about="#mwt324" typeof="mw:Transclusion">去聲</small>衆禽没。長翮如刀劍，人寰可超越。乾坤空崢嶸，粉墨且蕭瑟。<br/>
　　<small about="#mwt325" typeof="mw:Transclusion">此寫畫鶻神妙，酷似生鶻，抑揚盡致。　烏鵲恐其出擊，疑於真鶻矣。乃仰天而不肯沒去，則畫鶻也。長翮可任超越，又疑真鶻矣。乃墨痕似帶蕭瑟，亦畫鶻也。語意層層跌宕。<br/>
　　<span class="book-name">詩</span>：南有樛木。<span class="book-name">傳</span>：木下曲曰樛。<br/>
　　遠注：烏鵲二句，與<span class="book-name">畫角鷹</span>詩「梁間燕鵲休驚怕」相同。<br/>
　　<span class="book-name">舞鶴賦</span>：歸人寰之喧卑。　盧思道詩：寥廓鸞山右，超越鳳城西。<br/>
　　遠注：乾坤句，即「天空任鳥飛」意。　崢嶸，高曠也。<br/>
　　<span class="book-name">漢書</span>：黃瓊疏：朱紫共色，粉墨雜糅。</small><br/>
　　緬思<small about="#mwt326" typeof="mw:Transclusion">一作想</small>雲沙際，自有煙霧質。吾今意何傷，顧步獨紆鬱。<br/>
　　<small about="#mwt327" typeof="mw:Transclusion">末又借生鶻寄慨。　鶻能騰舉雲沙，己則顧步而不能奮飛，未免鬱鬱傷情耳。　遠注：因畫鶻而思真鶻，亦猶咏畫馬而思真馬，意若自負，還以自悲。　此章前二段各八句，末段四句收。<br/>
　　陳子昂詩：緬想出松遊。　緬，思貌。　劉希夷詩：雲沙撲地起。<br/>
　　<span class="book-name">舞鶴賦</span>：煙交霧凝，若無毛質。<br/>
　　顧步，行步自顧也。紆鬱，紆迴鬱結也。　<span class="book-name">西京雜記</span>：<span class="name">路喬如</span><span class="book-name">鶴賦</span>：宛修頸而顧步。阮德如詩：顧步懷想像。　<span class="book-name">楚辭</span>：憂紆兮鬱鬱。陸士衡詩：紆鬱游子情。</small><br/>
　　<span id="duan_wu_ri_ci_yi-n974" about="#mwt328" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#duan_wu_ri_ci_yi-n974" class="mw-selflink-fragment">端午日賜衣</a></span><br/>
　　<small about="#mwt329" typeof="mw:Transclusion">此<span class="date" title="758年">乾元元年</span>五月在拾遺時作。五月建午，故曰端午，端，正也。</small><br/>
　　宮衣亦有名，端午被<small about="#mwt331" typeof="mw:Transclusion">去聲</small>恩榮。細葛含風軟，香羅疊雪輕。自天題處濕，當暑著<small about="#mwt332" typeof="mw:Transclusion">陟略切</small>來清。意内稱<small about="#mwt333" typeof="mw:Transclusion">去聲，一作恰稱身</small>長短，終身荷<small about="#mwt334" typeof="mw:Transclusion">去聲</small>聖情。<br/>
　　<small about="#mwt335" typeof="mw:Transclusion">首二敘題。葛羅承宮衣，自天承有名，當暑承端午，荷聖情承被恩榮。　<span class="book-name">杜臆</span>：亦有名，見出於望外。時公將謝官矣。　鍾惺曰：此詩是近臣謝表語，風趣而典。<br/>
　　邵注：宮衣，宮人所製之衣。<br/>
　　賀凱詩：恩榮雨露濡。<br/>
　　邵注：含風形其軟，疊雪形其輕。<span class="book-name">漢·高帝紀</span>：顏注：絺，細葛也。<br/>
　　<span class="book-name">吴越春秋</span><span class="book-name">采葛歌</span>：弱於羅兮輕霏霏。　謝莊詩：疊雪翻瓊藻。　生注：細葛二句，每句三層，濕言其新，清言其涼。<br/>
　　孔稚圭表：斷自天筆。<br/>
　　<span class="book-name">論語</span>：當暑袗絺綌。<br/>
　　稱長短，言恰好稱意。杜詩第七句中第三字，有不拘平仄者，如「多壘滿山谷」、「意内稱長短」是也。洪仲欲讀作平聲，謂長短合意，若經稱量者，如<span class="book-name">枚乘傳</span>所云石稱丈量。</small><br/>
　　<span id="chou_meng_yun_qing-n976" about="#mwt336" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#chou_meng_yun_qing-n976" class="mw-selflink-fragment">酬孟雲卿</a></span><br/>
　　<small about="#mwt337" typeof="mw:Transclusion">鶴注：當是<span class="date" title="758年">乾元元年</span>六月出為華州司功，將行時作。　<span class="book-name">唐詩紀事</span>：孟雲卿，河南人，與杜工部、元次山善。</small><br/>
　　樂<small about="#mwt339" typeof="mw:Transclusion">音洛</small>極傷頭白，更<small about="#mwt340" typeof="mw:Transclusion">平聲</small>長<small about="#mwt341" typeof="mw:Transclusion">一作深</small>愛燭紅。相逢難<small about="#mwt342" typeof="mw:Transclusion">俗本作雖</small>袞袞，告别莫悤悤。但恐天河落，寧辭酒盞空。明朝牽世務，揮淚各西東。<br/>
　　<small about="#mwt343" typeof="mw:Transclusion">此詩乃席上惜别語。五六應首聯，是夜飲之情。七八應次聯，是别離之感。上下自相照應，公詩常有此格。<br/>
　　隋王胄詩：更深夜轉長。　燭紅，燭光也。<br/>
　　袞袞，繼續貌。　舊注：張華讀書，袞袞可聽。<br/>
　　匆匆，急遽貌。　<span class="book-name">語林</span>：宋江夏王鋒，置酒告别。　何遜詩：匆匆昨不定。<br/>
　　<span class="book-name">白帖</span>：天津、絳河、明河，俱謂天河。張正見詩：耿耿天河曙。<br/>
　　陸機詩：曷為牽世務，中心若有違。<br/>
　　又：揮淚歎流離。</small><br/>
　　<span id="ci_dao_xi_gui_shun_xi_jiao_hu_zheng-n978" about="#mwt349" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#ci_dao_xi_gui_shun_xi_jiao_hu_zheng-n978" class="mw-selflink-fragment"><span class="date" title="757年">至德二載</span><small about="#mwt345" typeof="mw:Transclusion">上聲</small>甫自京金光門出間<small about="#mwt346" typeof="mw:Transclusion">去聲，一作問</small>道歸鳳翔乾元初從左拾遺移華<small about="#mwt347" typeof="mw:Transclusion">去聲</small>州掾與親故别因出此門有悲往事</a></span><br/>
　　<small about="#mwt348" typeof="mw:Transclusion">鶴注：此詩當作於<span class="date" title="758年">乾元元年</span>六月。胡夏客曰：<span class="date" title="757年">至德二載</span>，公拜左拾遺，即疏救房琯，時琯罷相，猶在朝，故公仍為拾遺。至<span class="date" title="758年">乾元元年</span>五月，琯貶，六月，公即出為華州司功參軍矣。　師氏曰：是時，賀蘭進明譖琯於帝，并及甫，故被逐。　<span class="book-name">長安志</span>：唐京師外郭城西面三門，北曰開遠門，中曰金光門，西出趨昆明池，南曰延平門。　<span class="book-name">唐書</span>：華州華陰縣，屬關内道，在京師東一百八十里。</small><br/>
　　此道昔歸順，西郊胡正<small about="#mwt350" typeof="mw:Transclusion">一作騎</small>繁。至今猶<small about="#mwt351" typeof="mw:Transclusion">一作殘</small>破膽，應<small about="#mwt352" typeof="mw:Transclusion">平聲，一作猶</small>有未招魂。近侍<small about="#mwt353" typeof="mw:Transclusion">一作得</small>歸京邑，移官豈<small about="#mwt354" typeof="mw:Transclusion">一作遠</small>至尊。無才日衰老，駐馬望千門。<br/>
　　<small about="#mwt355" typeof="mw:Transclusion">此公再出國門而有感也。上四憶往時奔竄，下四傷今日左遷。撫今思昔，無非惓惓忠愛之心，而留别親故意，亦在言表。　<span class="book-name">杜臆</span>：「近侍歸京邑」，去拾遺而赴華州也。華陰為京師傍縣，故云京邑。舊云侍從還京者，非是。　趙汸云：公雖遭讒黜，而終不忘君，則所謂悲往事，日衰老者，豈為一身計耶。<br/>
　　此道，指金光門之路。　<span class="book-name">史記·項羽紀</span>：從此道至吾軍。　遠注：歸順，肅宗在鳳翔而公歸之也。　<span class="book-name">晉書·蘇峻傳</span>：歸順之後，志在立功。<br/>
　　<span class="book-name">易</span>：自我西郊。　胡，指祿山之兵。<br/>
　　<span class="book-name">北魏書</span>：李穆曰：高歡破膽矣。　吳注：後漢李雲曰：關東破膽。古辭<span class="book-name">上之回</span>：公孫既授首，羣逆破膽咸震怖。<br/>
　　<span class="book-name">楚辭·招魂</span>：魂兮歸來，入修門些。<br/>
　　沈約<span class="book-name">安陸昭王碑</span>：還居近侍。蔡邕為<span class="book-name">袁逢碑</span>：乃尹京邑。<br/>
　　<span class="book-name">王制</span>：不貳事，不移官。　孔融表：天子至尊。<br/>
　　師氏曰：駐馬回望，蓋戀君不忍去也。魏文帝<span class="book-name">臨渦賦序</span>：駐馬書鞭。　千門萬戶，見前。<br/>
　　顧宸曰：公疏救房琯，詔三司推問，以張鎬力救，敇放就列。至次年，與房琯、嚴武俱貶，坐琯黨也。此公事君交友，生平出處之大節。曰「移官豈至尊」，不敢歸怨於君也。當時讒毁，不言自見，又以無才自解，更見深厚。王維詩云「執政方持法，明君無此心」，與此詩同意，而老杜尤為渾成。此詩有介子從龍之感，而詞意歸於厚，所謂詩可以怨也。</small><br/>
　　<span id="ji_gao_san_shi_wu_zhan_shi-n979" about="#mwt356" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#ji_gao_san_shi_wu_zhan_shi-n979" class="mw-selflink-fragment">寄高三十五詹事</a></span><br/>
　　<small about="#mwt357" typeof="mw:Transclusion">鶴注：據新舊史<span class="book-name">高適傳</span>云：<span class="date" title="757年">至德二載</span>，適除揚州大都督府長史、淮南節度使。永王璘敗，李輔國數短於上前，左授太子少詹事。此詩云「兵戈久索居」，則是為詹事已久，當是<span class="date" title="758年">乾元元年</span>作。　又曰：太子詹事，正四品上。詹事，秦官，掌皇太子宮。詹事掌東宮三寺十率府之政令，少詹為之貳。</small><br/>
　　安穏高詹事，兵戈久索居。時來知<small about="#mwt358" typeof="mw:Transclusion">一作如</small>宦達，歲晚莫情疏。天上多鴻雁，池<small about="#mwt359" typeof="mw:Transclusion">一作河</small>中足鯉魚。相看<small about="#mwt360" typeof="mw:Transclusion">平聲</small>過<small about="#mwt361" typeof="mw:Transclusion">平聲</small>半百，不寄一行<small about="#mwt362" typeof="mw:Transclusion">音杭</small>書。<br/>
　　<small about="#mwt363" typeof="mw:Transclusion">首聯從寄候敘起，下則望高之答書也。宦達，以將來言，高從節度左遷也。年過半百，應歲晚。雁魚不寄，應情疏。<br/>
　　<span class="book-name">參同契序</span>：各相乘負，安穏長生。<span class="book-name">世說</span>：顧長康牋：行人安穏，布颿無恙。<br/>
　　<span class="book-name">吴越春秋</span>：欲興兵戈，以誅暴楚。　<span class="book-name">記</span>：子夏離羣而索居。<br/>
　　陶潛詩：時來苟冥會。　<span class="book-name">晉書·荀朂傳</span>：亦當宦達人間。<br/>
　　鮑照詩：沈吟芳歲晚。　<span class="book-name">記</span>：君子不以色親人，情疏貌親。<br/>
　　<span class="book-name">蘇武傳</span>：漢宣帝遣使求武等，匈奴詭言武己死。後漢使復至，常惠教使者言「天子射上林中，得雁，足有繫帛書，言武等在某澤中」，使者如惠語以讓單于，單于謝漢使曰：「武等真在此」，雁書本屬託辭也。<span class="book-name">元史</span>：郝經使南宋，留七年不遣。經題詩繫帛於雁足，云「霜落風高恣所如，歸期回首是春初。上林天子援弓繳，窮海累臣有帛書。」經將還之歲，汴民射雁金明池，得詩以聞。此雁書實事在後世也。<br/>
　　楊慎曰：古樂府「尺素如殘雪，結成雙鯉魚。要知心裏事，看取腹中書。」據此，古人尺素結為鯉魚形，即緘也，非如今人用蠟。<span class="book-name">選</span>詩「客從遠方來，遺我雙鯉魚」，即此事也。下云烹魚得書，亦譬況之言耳。五臣及劉履謂古人多於魚腹寄書，引陳涉罩魚倡禍為証，何異癡人說夢耶。<br/>
　　<span class="book-name">楚辭·七諫</span>：年既過半百兮。　吳注：梁武帝詔：負扆君臨，百年將半。<br/>
　　何遜詩：欲寄一行書，何解三秋意。</small><br/>
　　<span id="zeng_gao_shi_yan-n980" about="#mwt364" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#zeng_gao_shi_yan-n980" class="mw-selflink-fragment">贈高式顏</a></span><br/>
　　<small about="#mwt365" typeof="mw:Transclusion">此詩黃鶴編在<span class="date" title="756年">天寶十五載</span>，單復編在夔州詩内。今按詩云「削迹共艱虞」，當是乾元初，出為華州司功時，其相逢應在華州、東都之間。錢箋：高適有<span class="book-name">宋中送族侄式顏</span>詩云：「惜君才未遇，愛君才若此。世上五百年，吾家一千里。」</small><br/>
　　昔别是<small about="#mwt367" typeof="mw:Transclusion">一作人</small>何處，相逢皆老夫。故人還寂寞，削跡共艱虞。自失論<small about="#mwt368" typeof="mw:Transclusion">平聲</small>文友，空知賣酒壚。平生飛動意，見爾不能無。<br/>
　　<small about="#mwt369" typeof="mw:Transclusion">上四傷彼此淪落，下四感知交聚散，通首俱屬言情。起句本言離别之久，而語意却深婉有致。故人，指式顏。削迹，兼言己。失友，適在揚州。酒壚，追憶前事。見式而意仍飛動，文酒之興勃然也。<br/>
　　吴筠詩：昔别曾何道。<span class="book-name">楚辭</span>：伯强何處。<br/>
　　<span class="book-name">詩</span>：老夫灌灌。<br/>
　　古詩：故人從兹去。東漢謠：惟寂寞，自投閣。<br/>
　　<span class="book-name">莊子</span>：孔子伐樹於宋，削跡於衞。　李密<span class="book-name">招徐鴻客書</span>：代屬艱虞。<br/>
　　庾信詩：論文報潘岳。<br/>
　　朱注：公<span class="book-name">遣懷</span>詩「昔與高李輩，論文入酒壚」，今適不在，故慨及之。　<span class="book-name">世說</span>：晉王戎過黃公壚，謂後車客曰：「吾昔與嵇叔夜、阮嗣宗酣飲於此壚，自嵇阮既云亡以來，便為時所羈紲。今視此雖近，邈若山河。」裴榮作<span class="book-name">語林</span>，載<span class="book-name">王公酒壚下賦</span>，甚有才情。<br/>
　　蘇武詩：敘此平生親。沈佺期<span class="book-name">祭李侍御文</span>：思含飛動，才冠卿雲。</small><br/>
　　<small about="#mwt371" typeof="mw:Transclusion">申涵光曰：「昔别是何處，相逢皆老夫」，誦之如聞其聲。「乍見翻疑夢，相悲各問年」，語意本此，而真樸自然不逮矣。</small><br/>
　　<span id="ti_zheng_xian_ting_zi-n982" about="#mwt372" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#ti_zheng_xian_ting_zi-n982" class="mw-selflink-fragment">題鄭縣亭子</a></span><br/>
　　<small about="#mwt373" typeof="mw:Transclusion">鶴注：當是<span class="date" title="758年">乾元元年</span>赴華州時作。陸游<span class="book-name">筆記</span>：華之鄭縣有西溪，唐昭宗避兵，嘗幸之，其地在官道旁七八十步，澄深可愛，亭曰西溪亭，即鄭縣亭子。　黃注：玩七句，知此詩即題竹者。</small><br/>
　　鄭縣亭子澗之濱，戶牖憑高發興<small about="#mwt374" typeof="mw:Transclusion">去聲</small>新。雲斷岳蓮臨大路<small about="#mwt375" typeof="mw:Transclusion">一作道</small>，天晴<small about="#mwt376" typeof="mw:Transclusion">一作清</small>宮<small about="#mwt377" typeof="mw:Transclusion">一作官</small>柳暗長春。巢邊野雀<small about="#mwt378" typeof="mw:Transclusion">一作鵲</small>羣欺燕，花底山蜂遠趁人。更欲題詩滿青竹，晚來幽獨恐傷神。<br/>
　　<small about="#mwt379" typeof="mw:Transclusion">黃生注：上半登亭發興乃敘景，下半臨去傷神乃感懷。三四承上，五六起下。　鄭縣亭子，入律頗拗，得次句，方見生動。中四言景，先遠後近，先賦後比。雲斷天晴，兩字一讀，雀欺蜂趁，喻衆謗交侵，而一身孤立，故自傷幽獨耳。<br/>
　　<span class="book-name">唐書</span>：華州倚郭為鄭縣。<span class="book-name">杜臆</span>：周時鄭桓公封於此。<br/>
　　鮑照詩：發興誰與歡。<br/>
　　岳蓮，西岳蓮花峰也。<span class="book-name">華山記</span>：山頂有池，生千葉蓮花，因名。　朱注：晉檀道濟伐後秦，至潼關，秦遣姚鸞屯大路，絕道濟糧道。<span class="book-name">通鑑注</span>：自澠池西入關，有兩路，南路由回谿陂，自漢以前皆由之，曹公惡路險，更開北路，遂以北路為大路。<br/>
　　<span class="book-name">魏都賦</span>：西闢延秋，東啟長春。<span class="book-name">唐書</span>：同州朝邑縣有長春宮。<span class="book-name">寰宇記</span>：周宇文護所築。<span class="book-name">舊書</span>：高祖起義，大軍濟河，舍於長春宮。　梁簡文詩：霧暗窗前柳。<br/>
　　漢樂府<span class="book-name">猛虎行</span>：野雀安無巢。<br/>
　　滿青竹，刻詩於竹上。<br/>
　　<span class="book-name">楚辭</span>：幽獨處乎山中。<span class="book-name">别賦</span>：感寂寞而傷神。</small><br/>
　　<span id="wang_yue-n983" about="#mwt380" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#wang_yue-n983" class="mw-selflink-fragment">望岳</a></span><br/>
　　<small about="#mwt381" typeof="mw:Transclusion">此往華州時，中途所歷者。岳，西岳華山也。　<span class="book-name">唐書</span>：華州華陰縣有華山。</small><br/>
　　西岳崚嶒<small about="#mwt383" typeof="mw:Transclusion">一云危稜</small>竦處<small about="#mwt384" typeof="mw:Transclusion">黃音上聲</small>尊，諸峰羅立<small about="#mwt385" typeof="mw:Transclusion">一作列</small>似<small about="#mwt386" typeof="mw:Transclusion">一作如</small>兒孫。安得仙人九節杖，拄到玉女洗頭盆。車箱入谷無歸<small about="#mwt387" typeof="mw:Transclusion">一作回</small>路，箭栝<small about="#mwt388" typeof="mw:Transclusion">朱作柏，晉作閣，一作闕，一作括，<span class="book-name">韻會</span>筈與栝、括通用</small>通天有一門。稍待秋<small about="#mwt389" typeof="mw:Transclusion">一作西</small>風涼冷後，高尋白帝問真源。<br/>
　　<small about="#mwt390" typeof="mw:Transclusion">黃注：上四寫望字意，五六承上起下，末欲遂其登嶽之興也。　又曰：五六乃形容語，路徑險仄，車不能迴，狹而且長，有似箭筈，不必泥於地名。綖注：高山多仙跡，故欲尋問真源，與三四相應。<br/>
　　是山四方高五千仞，傍連少華山。　何遜詩：懸崖抱奇崛，絕壁駕崚嶒<br/>
　　<span class="book-name">劉根外傳</span>：漢武登少室，見一女子以九節杖仰指日，閉左目，東方朔曰：「此食日精者」。<span class="book-name">真誥</span>：楊羲夢蓬萊仙翁，拄赤九節杖而視白龍。<br/>
　　<span class="book-name">集仙錄</span>：明星玉女，居華山，服王漿，白日升天。祠前有五石臼，號玉女洗頭盆，其水碧綠澄徹，雨不加溢，旱不減耗。祠有玉女馬一匹。<br/>
　　<span class="book-name">寰宇記</span>：車箱谷，一名車水渦，在華陰縣西南二十五里，深不可測。祈雨者以石投之，中有一鳥飛出，應時獲雨。<br/>
　　朱注：舊注引箭筈峰。姚寬云：箭筈嶺自在岐山。按地志諸書，並不云華山有箭栝。<span class="book-name">韓非子</span>：秦昭王令工施鉤梯而上華山，以松柏之心為博，箭長八尺，棋長八寸，而勒之曰：王與天神博於此。<span class="book-name">水經注</span>：自下廟，歷列柏，南行十一里，東迴三里，至中祠。又西南出五里至南祠，從此南入谷七里，又届一祠，出一里至天井，井纔容人行，迂迴頓曲而上，可高六丈餘。山上有微涓細水，流入井中，上者皆所由涉，更無别路。出井望空視，明如在室窺窗矣。此與通天一門語甚合。所云列柏，豈即箭柏耶。<span class="book-name">初學記</span>：事類亦以蓮峰對柏箭，則箭栝乃柏字之訛。李攀龍<span class="book-name">華山記</span>：自昭王施鉤梯處，西南上三里許，得一峽如栝，曰天門，豈後人因杜詩附會乎。　<span class="book-name">仇池記</span>：石角外向如雉堞，唯一門可通。<br/>
　　陳子昂詩：高尋白雲逸。<span class="book-name">洞天記</span>：華山名太極總仙之天，即少昊為白帝，治西岳。　梁劉孝儀詩：降道訪真源。</small><br/>
　　<small about="#mwt392" typeof="mw:Transclusion">黃生曰：「玉女洗頭盆」五字本俗，先用「仙人九節杖」引起，能化俗為妍，而句法更覺森挺，真有擲米丹砂之巧。</small><br/>
　　<span id="zao_qiu_ku_re_dui_an_xiang_reng-n985" about="#mwt393" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#zao_qiu_ku_re_dui_an_xiang_reng-n985" class="mw-selflink-fragment">早秋苦熱堆案相仍</a></span><br/>
　　<small about="#mwt394" typeof="mw:Transclusion">此<span class="date" title="758年">乾元元年</span>初秋在華州時作　何遜詩：有苦熱行。　<span class="book-name">絕交書</span>：人間多事，堆案盈几。</small><br/>
　　七月六日苦炎蒸<small about="#mwt396" typeof="mw:Transclusion">一作熱</small>，對食暫餐還不能。常<small about="#mwt397" typeof="mw:Transclusion">一作每，非</small>愁夜來<small about="#mwt398" typeof="mw:Transclusion">一作中</small>皆是<small about="#mwt399" typeof="mw:Transclusion">從趙注，舊本作自足</small>蝎，況<small about="#mwt400" typeof="mw:Transclusion">一作仍</small>乃秋後轉<small about="#mwt401" typeof="mw:Transclusion">一作復</small>多蠅。束帶發狂欲大叫，簿書何急來相仍。南望青松架短<small about="#mwt402" typeof="mw:Transclusion">一作絕</small>壑，安得<small about="#mwt403" typeof="mw:Transclusion">一作能</small>赤脚踏層冰。<br/>
　　<small about="#mwt404" typeof="mw:Transclusion">上四早秋苦熱，五六堆案相仍，末欲棄官避暑。　<span class="book-name">杜臆</span>：公以天子侍臣，因直言左遷，且負重名，長官自宜破格相視。公以六月到州，至七月六日而急以簿書，是以常掾畜之，殊失大體，故借早秋之熱，蠅蝎之苦，以發鬱伊愁悶之懷。於簿書何急，微露意焉。　趙大綱曰：北多戎馬，故思南適，松壑不足，又思踏冰，此歎苦熱，亦見狂態也。<br/>
　　庾信詩：五月炎蒸氣。<br/>
　　蔡琰<span class="book-name">笳曲</span>：飢當食兮不能餐。<br/>
　　<span class="book-name">杜臆</span>：皆是蝎，謂已皆是蝎，又加以多蠅，此極狀其苦。　趙注：蝎，螫虫，中原有之，南方所無。邵注：蝎，全蝎，陰夜毒人。<span class="book-name">通鑑</span>：蜹蟻蜂蠆，皆能害人。蠆即蝎也。<span class="book-name">酉陽雜俎</span>：蝎，前謂之螫，後謂之蠆。　顧注：韓退之詩：照壁喜見蝎。退之謫官回家，故以為喜，少陵貶官他適，故以為愁，物亦係乎人情哉。<br/>
　　<span class="book-name">詩</span>：營營青蠅止於棘。<span class="book-name">詩傳</span>：青蠅，比小人也。<br/>
　　陶潛詩：束帶候雞鳴。　<span class="book-name">老子</span>：馳騁田獵，令人心發狂。<span class="book-name">神仙傳</span>：劉根狀若發狂。趙大綱曰：昌黎云「人各有能不能，抑而行之，必發狂疾」，即此詩意也。<br/>
　　<span class="book-name">唐書</span>：切於簿書期會。<br/>
　　張衡<span class="book-name">四愁詩</span>：側身南望涕沾襟。　潘尼詩：青松蔭修嶺。　江淹詩：風散松架險。注：松横生曰架。<br/>
　　<span class="book-name">楚辭</span>：層冰峨峨。</small><br/>
　　<small about="#mwt405" typeof="mw:Transclusion">王嗣奭曰：州牧姓郭，公初至，即代為<span class="book-name">試進士策問</span>與進<span class="book-name">滅絕寇狀</span>，不過挾長官而委以筆札之役，非重其才也。公厚於情誼，雖邂逅一飯必賦詩，以致感佩之私，俾垂名後世。郭與周旋幾一載，公無隻字及之，其人可知矣。<br/>
　　朱瀚曰：此必贋作也，命題既蠢，而全詩亦無一句可取，縱云發狂大叫時戲作俳諧，恐萬不至此，風雅果安在乎。</small><br/>
　　<span id="guan_an_xi_bing_guo_fu_guan_zhong_dai_ming_er_shou-n987" about="#mwt406" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#guan_an_xi_bing_guo_fu_guan_zhong_dai_ming_er_shou-n987" class="mw-selflink-fragment">觀安西兵過赴關中待命二首</a></span><br/>
　　<small about="#mwt407" typeof="mw:Transclusion">鶴注：此當是<span class="date" title="758年">乾元元年</span>秋在華州時作。　又曰：<span class="date" title="756年">至德元載</span>，安西節度更名鎮西，此曰安西，循舊稱也。　<span class="book-name">通鑑</span><span class="date" title="758年">乾元元年</span>六月，李嗣業為懷州刺史，充鎮西北庭行營節度使。八月，同郭子儀等將步騎二十萬討安慶緒。　長安謂之關中，西以隴西關為限，東以函谷關為界。</small><br/>
　　四<small about="#mwt409" typeof="mw:Transclusion">一作西</small>鎮富精銳，摧鋒皆絕倫。還聞獻<small about="#mwt410" typeof="mw:Transclusion">一作就</small>士卒，足以静風塵。老馬夜知道，蒼鷹飢<small about="#mwt411" typeof="mw:Transclusion">一作秋</small>著<small about="#mwt412" typeof="mw:Transclusion">涉略切</small>人。臨危經久戰，用急<small about="#mwt413" typeof="mw:Transclusion">一作意</small>始<small about="#mwt414" typeof="mw:Transclusion">去聲，一作使</small>如<small about="#mwt415" typeof="mw:Transclusion">黃作知</small>神。<br/>
　　<small about="#mwt416" typeof="mw:Transclusion">首章，見安西兵過而歸美李公，在四句分截。　四鎮之兵，皆嗣業所統。曰獻，志在報國也。曰静，力能掃賊也。老馬，喻主將之慣戰。蒼鷹，喻軍士之敢入。臨危久戰，見其用兵奇勇。<br/>
　　<span class="book-name">舊唐書</span>：龜茲、畋沙、疏勒、焉耆四鎮都督府，皆安西都護所綂。長壽二年，收復四鎮，於前龜茲國置安西都護府。至德後，河西、隴右戍兵皆徵集，收復西京。　潘岳詩：皇赫斯怒，爰整精銳。<br/>
　　<span class="book-name">秦本紀</span>：三百摧鋒爭死，以報食馬之德。<span class="book-name">吳越春秋</span>：摧鋒爭先。吳注：劉峻<span class="book-name">出塞</span>詩：陷敵縱金鼓，摧鋒揚旆旌。<br/>
　　<span class="book-name">韓非子</span>：齊桓公伐孤竹還，迷失道，管仲曰：「老馬之智可用也」，乃放老馬而隨之。<br/>
　　飢鷹著人，注見二卷。<br/>
　　晉劉弘表：孝篤著於臨危。<br/>
　　<span class="book-name">魏志</span>：荀彧謂曹操曰：「公用兵如神」。　<span class="book-name">唐史</span>：嗣業討小勃律，執一旗，引陌刀，緣險先登，力戰，大破之。及收西京時，官軍幾敗，嗣業執長刀陷陣，賊遂潰，公故以臨危久戰稱之。</small><br/>
　　奇兵不在衆，萬馬救中原。談笑無河北，心肝奉至尊。孤雲隨殺氣，飛鳥避轅門。竟日留歡<small about="#mwt417" typeof="mw:Transclusion">一作觀</small>樂<small about="#mwt418" typeof="mw:Transclusion">音洛</small>，城池未覺喧。<br/>
　　<small about="#mwt419" typeof="mw:Transclusion">次章，稱李公忠勇，而誌其紀律，亦四句分截。　奇兵制敵，此其智勇。披肝奉主，此其忠義。雲隨殺氣，見兵威振肅。鳥避轅門，見號令森嚴。末言師行有紀，民情安堵。　<span class="book-name">杜臆</span>：<span class="date" title="759年">乾元二年</span>，九節度之兵六十萬潰于相州，「奇兵不在衆」一語，公之預識兵機如此。　顧注：河北一帶，久已陷沒，可以談笑而取之，由其能披瀝忠肝而奉至尊故也。<br/>
　　<span class="book-name">史記</span>：奇兵入燒回中。<span class="book-name">通鑑</span>：晉安帝時，沈田子曰：「兵貴用奇，不必在衆」。<br/>
　　左思詩：吾慕魯仲連，談笑却秦軍。　<span class="book-name">唐書</span>：河北道，領孟、懷、魏、博、相、衞、貝、澶等二十九州。時安慶緒據相衞。<br/>
　　嵇康詩：感激切心肝。<br/>
　　陶潛詩：孤雲獨無依。　蔡琰<span class="book-name">胡笳</span>：殺氣朝朝衝塞門。<br/>
　　<span class="book-name">管子</span>：有飛鳥之舉，故能不險山河矣。　<span class="book-name">趙國策</span>：張孟談遇智果於轅門之外。</small><br/>
　　<small about="#mwt420" typeof="mw:Transclusion">葛常之<span class="book-name">韻語陽秋</span>：杜詩「談笑無河北，心肝奉至尊」，蓋用左太冲<span class="book-name">詠史</span>詩「長嘯激清風，志若無東吴」也。東坡詩云「似聞指揮築上郡，已覺談笑無西戎」，意本於杜。王維云「虜騎千里只似無」句，則拙矣。</small><br/>
　　<span id="jiu_ri_lan_tian_cui_shi_zhuang-n989" about="#mwt421" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#jiu_ri_lan_tian_cui_shi_zhuang-n989" class="mw-selflink-fragment">九日藍田崔氏莊</a></span><br/>
　　<small about="#mwt422" typeof="mw:Transclusion">鶴注：此是<span class="date" title="758年">乾元元年</span>為華州司功時，至藍田而作。華至藍田八十里。舊編在至德元年，是時身陷賊中，不能遠至藍田，何況兩宮奔竄，四海驚擾，豈有興來盡歡之理乎。</small><br/>
　　老去悲秋强<small about="#mwt424" typeof="mw:Transclusion">上聲</small>自寬，興<small about="#mwt425" typeof="mw:Transclusion">去聲</small>來今<small about="#mwt426" typeof="mw:Transclusion">一作終</small>日盡君歡。羞將短髮還吹帽，笑倩傍人為<small about="#mwt427" typeof="mw:Transclusion">去聲</small>正冠。藍水遠從千澗落，玉山高並<small about="#mwt428" typeof="mw:Transclusion">步浪切</small>兩峰寒。明年此會知誰健<small about="#mwt429" typeof="mw:Transclusion">一作在</small>，醉<small about="#mwt430" typeof="mw:Transclusion">芥隱作再</small>把茱萸仔細看<small about="#mwt431" typeof="mw:Transclusion">平聲</small>。<br/>
　　<small about="#mwt431" typeof="mw:Transclusion">上四九日飲莊，五六莊前之景，七八九日之感。　趙大綱曰：羞將短髮，未免老去傷情。笑倩傍人，仍見興來雅致。二句分承，却取孟嘉事而翻用之。千澗匯流，兩峰遙峙，此壯觀之足以發興者。但思山水無恙，而人事難知，故又細看茱萸，仍與老去悲秋相應。　朱瀚曰：通篇不離悲秋歎老，盡歡至醉，特寄託耳。公曾授率府參軍，用孟嘉事恰好。<br/>
　　陸機詩：但爲老去年遒。　<span class="book-name">楚辭·九辯</span>：悲哉秋之為氣也。　<span class="book-name">列子</span>：孔子見榮啟期鼓琴而歌，曰：「善乎能自寬也」。<br/>
　　<span class="book-name">晉書</span>：王微之夜雪訪戴安道，曰：「本乘興而來」。　又：徽之至吴中，逕造竹下，留坐，盡歡而去。<span class="book-name">漢書</span>：李陵為蘇武置酒設樂，武曰：「請畢今日之歡」。　<span class="dynasty">宋</span><span class="name">龔頤正</span><span class="book-name" title="芥隱筆記">芥隱</span>：得<span class="book-name">王仲言本</span>，此詩次句作「今朝醉裏為君歡」。今按：首二乃對起，若依龔說，語近於俗。<br/>
　　陳後主詩：羞將别後面。　漢樂府<span class="book-name">長歌行</span>：髮短耳何長。　王隱<span class="book-name">晉書</span>：孟嘉為桓温參軍，九日遊龍山，參僚畢集，時風至，吹嘉帽墮落，温命孫盛為文嘲之。　<span class="book-name">魏志</span>：曹植善屬文，太祖嘗視其文，謂曰：「汝倩人耶」。<br/>
　　古樂府：但恐傍人聞。　<span class="book-name">淮南子</span>：坐而正冠，起而更衣。<br/>
　　<span class="book-name">三秦記</span>：藍田有水，方三十里，其水北流，出玉石，合溪谷之水，為藍水。　鮑照詩：千澗無别源。<br/>
　　晏氏曰：<span class="date" title="620年">武德三年</span>，嘗析藍田置玉山縣，<span class="date" title="629年">貞觀三年</span>省，則玉山在藍田也。　<span class="book-name">華山志</span>：岳東北有雲臺山，兩峰崢嶸，四面懸絕，上冠景雲，下通地脉。朱注：兩峰指雲臺山。舊云華山、泰山者，非。<span class="book-name">漢書注</span>：並字作傍字解。<br/>
　　<span class="book-name">左傳</span>：在此會也。<br/>
　　<span class="book-name">西京雜記</span>：漢武宮人賈佩蘭，九日佩茱萸，飲菊花酒，令人長壽。醉看茱萸，明是傷老。顧注謂手把茱萸，眼看山水，非是。<span class="book-name">北史·源思禮傳</span>：為政當舉大綱，何必太仔細也。　黃生曰：亦暗反九日事，皆善推新。</small><br/>
　　<small about="#mwt432" typeof="mw:Transclusion">楊萬里曰：唐七言律，句句字字皆奇。如杜<span class="book-name">九日</span>詩，絕少。首聯對起，方說悲，忽說歡，頃刻變化。頷聯將一事翻騰作二句，嘉以落帽為風流，此以不落為風流，最得翻案妙法。入至頸聯，筆力多衰，復能雄傑挺拔，喚起一篇精神。結聯意味深長，悠然無窮矣。陳後山云：頷聯文雅曠達，不減昔人，故謂詩非力學可致，正須胸中度世耳。</small><br/>
　　<span id="cui_shi_dong_shan_cao_tang-n992" about="#mwt433" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#cui_shi_dong_shan_cao_tang-n992" class="mw-selflink-fragment">崔氏東山草堂</a></span><br/>
　　<small about="#mwt434" typeof="mw:Transclusion">顧注：王維晚年，得宋之問藍田别墅，在張通儒囚禁之後。肅宗還京，維為太子中允，復拜給事中。此當是<span class="date" title="758年">乾元元年</span>作。邵注：東山，即藍田山，又名玉山，在長安藍田縣東南。　<span class="book-name">杜臆</span>：王維輞川莊在藍田，必與崔莊東西相近，草堂在東山，可稱東莊，則輞川固可稱為西莊矣。</small><br/>
　　愛汝玉山草堂静，高秋爽氣相<small about="#mwt436" typeof="mw:Transclusion">一作多</small>鮮新。有時自發鐘磬響，落日更見漁樵人。盤剥白鴉谷口栗，飯煮青泥坊<small about="#mwt437" typeof="mw:Transclusion">音防，與防通</small>底芹<small about="#mwt438" typeof="mw:Transclusion">一云當作蓴</small>。何為西莊王給事，柴門空閉鎖<small about="#mwt439" typeof="mw:Transclusion">一作好</small>松筠。<br/>
　　<small about="#mwt440" typeof="mw:Transclusion">此借崔氏草堂以諷王給事也。首句記草堂，次句記秋候。三四堂外聞見之景，仍含静意。五六堂中食物之佳，仍含秋意。末慨西莊，以見仕者之不如隱也。　朱瀚曰：草堂之静，延秋氣之爽，故曰相鮮新。㳄聯即「<span title="詩經·陳風•衡門" class="source">衡門之下，可以棲遲</span>」也。三聯即「<span title="詩經·陳風•衡門" class="source">泌之洋洋，可以樂飢</span>」也。　朱鶴齡注：公<span class="book-name">贈王維</span>詩「窮愁應有作，試誦<span class="book-name">白頭吟</span>」，維之再仕，必非得意，故以柴門空鎖，諷其歸老藍田歟。<br/>
　　梁<span class="name">釋惠令</span>詩：泬寥秋氣爽。綖注：杜牧詩「南山與秋色，氣勢兩相高」，即秋氣相鮮之意。　郭璞詩：容色更相鮮。<br/>
　　<span class="book-name">蜀都賦</span>：庭和鐘磬，堂撫琴瑟。　江淹詩：石室有幽響。　王維<span class="book-name">輞川</span>詩有云「谷口疏鐘動，漁樵稍欲稀」，則知鐘磬漁樵，即藍田山中景物。<br/>
　　<span class="book-name">宋·武帝紀</span>：樵漁山澤。孔魚詩：蘭澤侣漁樵。　朱注：白鴉谷、青泥坊，皆地名。<br/>
　　<span class="book-name">長安志</span>：白鴉谷在藍田縣東南二十里，其地宜栗。又：青泥城在藍田縣南七里。<span class="book-name">水經注</span>：泥水歷嶢柳城南，魏置青泥軍於城内，俗亦謂之青泥城。考<span class="book-name">晉中興書</span>：桓温伐苻健，遣京兆太守薛珍擊青芹城，破之。即其處。<br/>
　　邵注：飯煮芹，雜米為飯也。　<span class="book-name">記</span>：坊以畜水，亦以障水。<span class="book-name">說文</span>：防，即隄也。</small><br/>
　　<small about="#mwt441" typeof="mw:Transclusion">張綖注：維<span class="book-name">輞川别業</span>詩云「積雨空林煙火遲，蒸梨炊黍餉東菑。漠漠水田飛白鷺，陰陰夏木囀黃鸝。山中習静觀朝槿，松下清齋折露葵。野老與人爭席罷，海鷗何事更相疑。」此即給事咏西莊者。前六句之意，蓋亦識此趣矣。末乃謂海鷗何事相疑，尚似機心未忘，無怪乎公之怪歎給事也。</small><br/>
　　<small about="#mwt442" typeof="mw:Transclusion">王嗣奭曰：<span class="book-name">藍田</span>詩悲壯，<span class="book-name">東山</span>詩則渾成，不煩繩削，自有蕭散之致，各見其妙。然前詩人猶可學，此詩人不能到。</small><br/>
　　<span id="qian_xing-n994" about="#mwt443" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#qian_xing-n994" class="mw-selflink-fragment">遣興<small about="#mwt444" typeof="mw:Transclusion">去聲</small>三首</a></span><br/>
　　<small about="#mwt445" typeof="mw:Transclusion">此當是<span class="date" title="758年">乾元元年</span>罷諫官後作。</small><br/>
　　我今日夜憂，諸弟各異方。不知死與生，何況道路長。避寇一分散，飢寒永相望<small about="#mwt446" typeof="mw:Transclusion">平聲</small>。豈無柴門歸<small about="#mwt447" typeof="mw:Transclusion">一作掃</small>，欲出畏虎狼。仰看<small about="#mwt448" typeof="mw:Transclusion">平聲</small>雲中雁，禽鳥亦有行<small about="#mwt449" typeof="mw:Transclusion">音杭</small>。<br/>
　　<small about="#mwt449_2" typeof="mw:Transclusion">首章，思兄弟也。因彼此各天，歸途中梗，而歎不如雁行之同羣。　三章各在上四句分截。<br/>
　　<span class="book-name">莊子</span>：屠羊說畏難而避寇。<br/>
　　<span class="book-name">史記</span>：秦，虎狼之國也。<br/>
　　謝靈運詩：嗷嗷雲中雁。</small><br/>
　　蓬生非無根，漂蕩隨高風。天寒落萬里，不復歸本叢。客子念故宅，三年門巷空。悵望但烽火，戎車滿關東。生涯能幾何，常在羈旅中。<br/>
　　<small about="#mwt450" typeof="mw:Transclusion">次章，念故居也。　飄蓬遠去，如遊子行蹤，蓋不勝羈旅寂寥之悲矣。<br/>
　　<span class="book-name">說苑</span>：秋蓬惡其本根，美其枝葉，秋風一起，根本拔矣。<br/>
　　曹植詩：轉蓬離本根，飄颻隨長風。何意回飆舉，吹我入雲中。高高上無極，天路安可窮。顧此遊客子，捐軀遠從戎。又詩：高風吹我軀。<br/>
　　<span class="book-name">水經注</span>：祠，即故宅也。<br/>
　　梁戴暠詩：門巷無車轍。<br/>
　　謝朓詩：悵望心已極。<br/>
　　<span class="book-name">詩</span>：戎車既飭。　劉向<span class="book-name">新序</span>：陳勝奮臂於關東。<br/>
　　<span class="book-name">韓非子</span>：羈旅僑士，重帑在外。</small><br/>
　　昔在洛陽時，親友相追攀。送客東郊道，遨遊宿南山。煙塵阻長河，樹羽成皋間。回首載酒地，豈無一日還。丈夫貴壯健，慘戚非朱顏。<br/>
　　<small about="#mwt452" typeof="mw:Transclusion">三章，懷舊交也。　往日遨遊之地，今成戎馬之場，雖或還鄉有日，但恨不如少年時耳。<br/>
　　張協詩：昔在西京時。<br/>
　　王粲詩：朋友相追攀。<br/>
　　曹植詩：鬬雞東郊道。<br/>
　　<span class="book-name">詩</span>：以遨以遊。　曹植詩：長驅上南山。黃希謂東郊指洛陽之東，則南山當指伊闕山，蓋在東都之南也。<br/>
　　孫楚書：煙塵俱起，震天駭地。　長河，即黃河也。　應瑒詩：浩浩長河水。<br/>
　　<span class="book-name">詩</span>：崇牙樹羽。羽，旗也。　陸機<span class="book-name">洛陽記</span>：洛陽四關，東有成皋關，在氾水縣東南二里。時王師討安慶緒於河北。<br/>
　　<span class="book-name">陶潛傳</span>：親朋好事，或載酒肴而往。<br/>
　　<span class="book-name">史記·匈奴傳</span>：貴壯健，賤老弱。<br/>
　　陸機<span class="book-name">冢墓賦</span>：鮮塗慘戚。　王康琚詩：凝霜凋朱顏。</small><br/>
　　<span id="du_li-n995" about="#mwt453" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#du_li-n995" class="mw-selflink-fragment">獨立</a></span><br/>
　　<small about="#mwt454" typeof="mw:Transclusion">此詩託物興感，有憂讒畏譏之意，必<span class="date" title="758年">乾元元年</span>在華州時作。</small><br/>
　　空外一鷙鳥，河間雙白鷗。飄颻搏撃便，容易<small about="#mwt455" typeof="mw:Transclusion">去聲</small>往來遊。草露亦多濕，蛛絲仍未收。天機近人事，獨立萬端憂。<br/>
　　<small about="#mwt456" typeof="mw:Transclusion">上六獨立所觸之景，末二獨立所感之情。　趙汸注：鷙鳥，比小人之媢嫉者。白鷗，比君子之幽放者。三四分承首二。鷙鳥方恣行搏擊，白鷗可輕易往來乎，危之也。且夜露已經沾惹，而蛛絲猶張密網，重傷之也。上是顯行排擊者，下是潛為布置者。虫鳥天機，同於人事，是以對此而萬憂并集也。　顧注：公詩「浦鷗防碎首，霜鶻不空拳」，即次聯之意。　劉須溪云：此必有幽人受禍，而羅織仍未已者。如李白、鄭虔輩是也。<br/>
　　空外，虚空之外。宋之問詩：空外有飛煙。　<span class="book-name">淮南子</span>：鷙鳥不雙。<br/>
　　陸厥詩：河間柳已把。　何遜詩：可憐雙白鷗，朝夕水上遊。<br/>
　　曹植詩：飄颻隨長風。　<span class="book-name">翟方進傳</span>：搏擊豪强。<br/>
　　<span class="book-name">東方朔傳</span>：談何容易。　謝靈運詩：往來無蹤跡。<br/>
　　宋之問詩：草露濕人衣。<br/>
　　王僧孺詩：泣望蛛蜘絲。<br/>
　　<span class="book-name">淮南子</span>：内有以通乎天機。阮籍詩：人事多盈冲。<br/>
　　陸士衡詩：世道多故萬端，憂慮紛錯交顏。</small><br/>
　　<span id="zhi_ri_qian_xing-n996" about="#mwt459" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#zhi_ri_qian_xing-n996" class="mw-selflink-fragment">至日遣興<small about="#mwt460" typeof="mw:Transclusion">去聲</small>奉寄北省舊閣老兩院故人二首</a></span><br/>
　　<small about="#mwt461" typeof="mw:Transclusion">此<span class="date" title="759年">乾元二年</span>十一月在華州作。　顧注：公以<span class="date" title="757年">至德二載</span>十月扈從還京，此詩作於<span class="date" title="758年">乾元元年</span>之至日，而迴思去歲也。　<span class="book-name">通典</span>：唐人謂門下、中書為北省，亦謂門下為左省，或通謂之兩省。</small><br/>
　　去歲兹晨捧御床，五更<small about="#mwt463" typeof="mw:Transclusion">平聲</small>三點入<small about="#mwt464" typeof="mw:Transclusion">一作出</small>鵷行<small about="#mwt465" typeof="mw:Transclusion">音杭</small>。欲知趨走傷心地，正想氤氲滿眼香。無路從<small about="#mwt466" typeof="mw:Transclusion">音聰</small>容陪語笑，有時顛倒著<small about="#mwt467" typeof="mw:Transclusion">音灼</small>衣裳。何人却<small about="#mwt468" typeof="mw:Transclusion">一作錯</small>憶<small about="#mwt469" typeof="mw:Transclusion">一作認</small>窮愁日，日<small about="#mwt470" typeof="mw:Transclusion">一作愁</small>日愁隨一線長。<br/>
　　<small about="#mwt471" typeof="mw:Transclusion">此公為華州司功，逢至日而有感也。上四憶去年，下四慨今日。　御床，至日視朝也。鵷行，同省故人也。「滿眼」、「陪笑」，同列朝班。「趨走」、「顛倒」，參謁郡主。五句應四，六句應三，中二聯，互為迴環。愁隨日長，因謫官而傷歎也。　曰欲知，曰何人，皆對同朝諸公言。<span class="book-name">杜臆</span>：得意之人，未必憶及窮愁，故曰錯憶。今按：錯憶，語帶尖酸，不如却憶為含蓄也。<br/>
　　陶潛詩：去歲家萬里。蘇味道詩：兹晨對兩闈。　<span class="book-name">後漢·陰后紀</span>：從席前伏御床。<span class="book-name">世說</span>：王丞相披撥傳詔，直至御床前。<span class="book-name">決疑要注</span>：殿堂之上，惟天子居床，其餘皆席。　捧，仰承也。　鶴注：公祖審言詩：季冬除夜接新年，帝子王臣捧御筵。<br/>
　　<span class="book-name">顏氏家訓</span>：漢魏以來，謂為甲夜、乙夜、丙夜、丁夜、戊夜，亦云一更、二更、三更、四更、五更，皆以五為節。　<span class="book-name">說文</span>：鴛鷺立有行列，故以喻朝班。北齊樂曲：鴛鷺成行。<br/>
　　按：公<span class="book-name">官定後</span>詩「老夫怕趨走，率府且逍遙」，是以河西尉為趨走也，可証「趨走傷心」為司功事矣。近注謂趨走殿陛者，非。　<span class="book-name">列子</span>：趨走作役。　孔融詩：俯仰内傷心。<br/>
　　王逸<span class="book-name">楚辭注</span>：氤氲，盛貌。<br/>
　　<span class="book-name">後漢·馬武傳</span>：帝與功臣諸侯，燕語從容。　<span class="book-name">詩</span>：笑語卒獲。<br/>
　　又：東方未明，顛倒衣裳。<br/>
　　<span class="book-name">演義</span>以冬至陽長陰消，謂之愁盡日，此說無據。按<span class="book-name">虞卿傳</span>：非窮愁不能著書。此窮愁二字所本。公<span class="book-name">夔州</span>詩云「年年至日長為客，忽忽窮愁泥殺人」，以此証之，則<span class="book-name">演義</span>斷誤。<br/>
　　<span class="book-name">歲時記</span>：魏晉間，宮中以紅線量日影，冬至後，日影添長一線。　<span class="book-name">唐雜錄</span>：唐宮中，以女工揆日之長短，比常日增一線之工。<br/>
　　前代王道思、郭青螺諸家，狠駁杜詩疵句。近年朱瀚又力辯杜之真贋，以此題第一首為贋作云：凡一題再賦者，必具次第，又須照應。去歲兹辰，全犯去年今日，捧御床在前，入鵷行在後，豈不顛倒。五更三點語近俗，視「五夜漏聲催曉箭」，相去多少。第三突出，無來路，第四惡甚，五六冗腐，七八句字攪亂，皆非少陵本色。</small><br/>
　　憶昨逍遙供奉班，去年今日<small about="#mwt473" typeof="mw:Transclusion">胡云<span class="book-name">英華</span>作冬至</small>侍龍顏。麒麟不動爐煙上<small about="#mwt474" typeof="mw:Transclusion">上聲，<span class="book-name">詩眼</span>作轉</small>，孔雀徐開扇影還。玉几<small about="#mwt475" typeof="mw:Transclusion">一作座</small>由來天北極，朱衣只在殿中間。孤城此日腸堪斷，愁對寒雲雪<small about="#mwt476" typeof="mw:Transclusion">黃生曰：<span class="book-name">唐本</span>作白滿山，非是</small>滿山。<br/>
　　<small about="#mwt477" typeof="mw:Transclusion">次章，想至日早朝，而歎山城寥落也。在四句分截。　身方跼蹐，故想去歲逍遙。爐煙扇影，班次所見之儀。玉几朱衣，侍殿所對之人。孤城雲雪，氣象慘悽，無復朝賀時景色矣。　趙大綱曰：玩「由來」「只在」四字，有許多悵望意，天上之玉几猶是也，欲侍龍顏，得乎。殿中之朱衣猶在也，欲與朝班，得乎。語意緊注下文。<br/>
　　沈佺期詩：憶昨經過處。　唐拾遺，掌供奉諷諫。<br/>
　　<span class="book-name">漢書</span>：高祖隆準而龍顏。<br/>
　　瀚注：麒麟，即香爐。孔雀，即羽扇。一事分兩層，鍊句細潤。　朱注：宰臣兩省官，對班於香案前，百官班於殿庭。扇合，皇帝升御座，内謁者承旨喚仗。　<span class="book-name">晉禮儀</span>：大朝會，即填宮，皆以金鍍九尺麒麟香爐。<span class="book-name">唐·儀衛志</span>：朝日，殿上設黼扆、躡席、熏爐、香案。<br/>
　　初升御座則合扇，既升，則羽扇兩開，而影環左右矣。　<span class="book-name">唐六典</span>：尚輦局，掌輿輦傘扇。大朝會則孔雀扇一百五十有六，分居左右。舊翟羽扇，開元初改為繡孔雀。<br/>
　　<span class="book-name">西京雜記</span>：天子玉几，冬則加錦其上，謂之綈几。<br/>
　　<span class="book-name">唐·儀衛志</span>：朝日，御史大夫領屬官至殿西廡，從官朱衣傳呼，促百官就班。<span class="book-name">唐會要</span>：<span class="date" title="737年">開元二十五年</span>，李適之奏：<span title="全唐文·卷三百四·禁朝官稱慘改乘服式奏：
臣望自今已後，每當正至，及緣大禮，應朝官並六品清官並服朱衣，餘六品以下望許通著袴褶" class="sectional">冬至大禮，朝參并六品清官服朱衣，以下通服袴褶</span>。<br/>
　　惠連<span class="book-name">雪賦</span>，先言「寒風」「愁雲」，後及「微霰」「密雪」，此雲雪所本。陶潛詩：向夕長風起，寒雲沒西山。　鮑照<span class="book-name">舞鶴賦</span>：雪滿羣山。</small><br/>
　　<span id="lu_feng_xiang_yang_yang_shao-n1000" about="#mwt478" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#lu_feng_xiang_yang_yang_shao-n1000" class="mw-selflink-fragment">路逢襄陽楊少<small about="#mwt479" typeof="mw:Transclusion">去聲</small>府入城戲呈<small about="#mwt480" typeof="mw:Transclusion">一作戲題四韻附呈</small>楊四員外綰</a></span><small about="#mwt481" typeof="mw:Transclusion">原注：甫赴華州日，許寄員外茯苓。</small><br/>
　　<small about="#mwt481_2" typeof="mw:Transclusion">此詩當是<span class="date" title="758年">乾元元年</span>作。　鶴曰：<span class="book-name">舊書·楊綰傳</span>：綰，字公權，華陰人。肅宗即位，自賊中冒難赴行在，除起居舍人，知制誥。歷司勛員外郎、職方郎中。</small><br/>
　　寄語楊員外，山寒少茯苓。歸來稍暄<small about="#mwt482" typeof="mw:Transclusion">一云候和</small>暖，當為<small about="#mwt483" typeof="mw:Transclusion">去聲</small>斸<small about="#mwt484" typeof="mw:Transclusion">音祝</small>青冥。翻動<small about="#mwt485" typeof="mw:Transclusion">一作倒</small>龍蛇<small about="#mwt486" typeof="mw:Transclusion">一作神仙</small>窟，封題鳥獸形。兼將老藤杖，扶汝醉初醒。<br/>
　　<small about="#mwt487" typeof="mw:Transclusion">全首皆屬寄語，以律詩代短札，質而有文。　暄暖，取苓之候。青冥，松林之色。龍窟，結根之深。鳥獸，成形之異。藤杖，亦華州所產者。楊必嗜酒，故結用戲辭。<br/>
　　鮑照詩：寄語後生子。<br/>
　　又：山寒野風急。<br/>
　　<span class="book-name">易</span>：日以暄之。<span class="book-name">記</span>：暖之以日月。此暄暖二字所本。<span class="book-name">唐書</span>：華州上輔，土貢茯苓、茯神。朱注：<span class="book-name">圖經本草</span>：生大松下，二月、八月采，陰乾。<br/>
　　<span class="book-name">說文</span>：斸，斫也。郭璞<span class="book-name">爾雅注</span>：鋤屬。師氏曰：以刀刺地也。　<span class="book-name">抱朴子</span>謂：地產茯苓，上有清靈之氣。近日吴沅云：偃蓋老松，下有茯苓，天色晴霽時，松下有青氣一股，斜注地邊，掘之可得茯苓。此即斸青冥之說也。　張衡<span class="book-name">南都賦</span>：青冥芊眠。公<span class="book-name">苦竹</span>詩：「青冥亦自守」。又<span class="book-name">高柟</span>詩：「柟樹色冥冥，江邊一蓋青」。故知青冥為樹色。<br/>
　　<span class="book-name">海賦</span>：翻動成雷。　<span class="book-name">拾遺記</span>：崿谷陰生之樹，其木有龍蛇百獸之形。傅玄<span class="book-name">桃賦</span>：根龍蛇而雲結兮。王勃<span class="book-name">山亭序</span>：徵石髓於龍蛇之窟。據王洙則云：華山乃神仙所居。今按：龍蛇對鳥獸為工。　<span class="book-name">天台賦</span>：靈仙之所窟宅。<br/>
　　班婕妤<span class="book-name">搗素賦</span>：書既封而重題。<span class="book-name">世說</span>：桓玄發廚取之，封題如初。　<span class="book-name">史記·龜策傳</span>：茯苓在菟絲之下，狀如飛鳥形。陶隱居<span class="book-name">本草</span>：茯苓皮黑而皺，内堅白，形如鳥獸龜鱉者良。</small><br/>
　　<small about="#mwt488" typeof="mw:Transclusion">黃生曰：此亦往東都時作，八句一氣敘來，酷似途次中逢，立寄口信之語。</small><br/>
　　<small about="#mwt489" typeof="mw:Transclusion">黃徹<span class="book-name">䂬溪詩話</span>曰：杜詩「當為斸青冥」、「藥許鄰人斸」，王路川云「肯顧北山如慧約，與公新崦斸莓苔」，韓退之云「詩翁憔悴斸荒棘」，柳子厚云「戒徒斸雲根」，雖一字之法，亦有所本。</small><br/>
　　<span id="dong_mo_yi_shi_zhi_dong_dou-n1001" about="#mwt490" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#dong_mo_yi_shi_zhi_dong_dou-n1001" class="mw-selflink-fragment">冬末以事之東都<small about="#mwt491" typeof="mw:Transclusion">一本無此句</small>湖城東遇孟雲卿復歸劉顥宅宿宴飲散因為醉歌</a></span><br/>
　　<small about="#mwt492" typeof="mw:Transclusion">鶴注：當是<span class="date" title="758年">乾元元年</span>冬自華州遊東都作，明年春方歸華。　夢弼曰：湖城縣地有鼎湖，即黃帝鑄鼎之處。<span class="book-name">唐書</span>：湖城縣，屬虢州，漢湖縣，後改湖城。　<span class="book-name">唐詩紀事</span>：孟雲卿，河南人，與杜子美、元次山最善，元次山<span class="book-name">送孟校書往南海</span>云：雲卿與次山同州里，以詞學相友，少次山六七歲。</small><br/>
　　疾風吹塵暗河縣，行子隔手不相見。湖城城東<small about="#mwt493" typeof="mw:Transclusion"><span class="book-name">英華</span>作東，一作北，一作南</small>一開眼，駐馬偶識雲卿面。向<small about="#mwt494" typeof="mw:Transclusion">一作況</small>非劉顥為地主，懶回鞭轡成高<small about="#mwt495" typeof="mw:Transclusion">一作城南</small>宴。<br/>
　　<small about="#mwt496" typeof="mw:Transclusion">首敘湖城遇孟，復返於劉。　公飲畢而去，又拉孟而回，忘乎賓主形迹。下二反言，以見劉之賢。<br/>
　　<span class="book-name">水經注</span>：河水又北逕湖縣東，故曰河縣。<br/>
　　<span class="book-name">霍去病傳</span>：大風起，砂礫擊面，兩軍不相見。　鮑照詩：行子心腸斷。<br/>
　　<span class="book-name">左傳</span>：地主致餼。</small><br/>
　　劉侯歡<small about="#mwt497" typeof="mw:Transclusion">一作歎</small>我攜客來，置酒張燈促華饌。且將款曲終今夕<small about="#mwt498" typeof="mw:Transclusion">一云經今冬</small>，休語<small about="#mwt499" typeof="mw:Transclusion">一作話</small>艱難尚酣戰。照室紅爐簇曙花<small about="#mwt500" typeof="mw:Transclusion">從<span class="book-name">英華</span>，一作促曙光</small>，縈窗素月垂秋<small about="#mwt501" typeof="mw:Transclusion"><span class="book-name">英華</span>作秋，注云集作文，非</small>練。<br/>
　　<small about="#mwt502" typeof="mw:Transclusion">此敘顥宅留飲，記其情景。款曲二句，兼述劉侯勸客詞意之殷勤。<br/>
　　秦嘉詩：念當久離别，因念敘款曲。<br/>
　　<span class="book-name">淮南子</span>：魯陽公與韓戰，戰酣，日暮，援戈而麾之，日為之返三舍。<br/>
　　<span class="book-name">宋·武本紀</span>：神光照室盡明。　早花簇發，其色鮮麗，故比紅爐。<br/>
　　沈約<span class="book-name">郊居賦</span>：或縈窗而窺牖。　<span class="book-name">月賦</span>：素月流天。　謝莊詩：秋月明如練。束晳<span class="book-name">餅賦</span>：弱似春綿，白若秋練。</small><br/>
　　天開地裂長安陌<small about="#mwt503" typeof="mw:Transclusion">一作春</small>，寒盡春生<small about="#mwt504" typeof="mw:Transclusion">一云紫陌春寒</small>洛陽殿。豈知驅車復<small about="#mwt505" typeof="mw:Transclusion">扶又切</small>同軌，可惜刻漏隨更<small about="#mwt506" typeof="mw:Transclusion">平聲</small>箭。人生會合不可常，庭樹雞鳴淚如霰<small about="#mwt507" typeof="mw:Transclusion"><span class="book-name">英華</span>作霰，一作綫</small>。<br/>
　　<small about="#mwt507_2" typeof="mw:Transclusion">末喜亂後逢孟，不忍别離也。　天開地裂，傷長安昔陷。寒盡春生，此洛陽今復。驅車，中途得遇。同軌，王路已平。更箭，夜深。雞鳴，天曙矣。　此章三段，各六句。<br/>
　　京房<span class="book-name">易占</span>：天開陽不足，地裂陰有餘，皆兵起下害上之象。<span class="book-name">唐史</span>：是年九月，九節度兵伐安慶緒於鄴。　夢弼曰：長安有九衢三陌。<br/>
　　謝惠連詩：春生鳷鵲樓。<br/>
　　阮籍詩：驅車出門去。　班固賦：仰天路而同軌。<br/>
　　陸倕<span class="book-name">漏刻銘</span>：銅史司刻，金徒抱箭。<br/>
　　張衡<span class="book-name">古别離</span>：雞鳴庭樹枝，客子振衣起。别淚落如綫，相顧不能止。</small><br/>
　　<small about="#mwt508" typeof="mw:Transclusion">盧世㴶<span class="book-name">紫房餘論</span>云：子美已起身出城矣，于疾風暗塵中，忽見雲卿，喜出意外，遂攜手復造。當是時，劉侯歡甚，張燈促饌，從殘局中翻出新興，賓主友朋相視而笑。此段光景，至今使人迴環，詩欲不佳得乎。</small><br/>
　　<span id="wen_xiang-n1001_2" about="#mwt490" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#wen_xiang-n1001_2" class="mw-selflink-fragment">閿鄉姜七少<small about="#mwt509" typeof="mw:Transclusion">去聲</small>府設鱠戲贈長歌</a></span><br/>
　　<small about="#mwt510" typeof="mw:Transclusion">鶴注：此<span class="date" title="758年">乾元元年</span>冬，自華州至東都作，故有東歸貪路之語。　邵注：唐制，縣主簿之下，設尉一人，專主水火盜賊之事，即少府也。錢箋：<span class="book-name">元和郡縣志</span>：本漢湖縣地，開皇十六年，移湖城縣於今所，改名閿鄉縣，屬陝州。唐屬虢州。閿，古閺字。<span class="book-name">說文</span>：從門，受聲。趙傁曰：公背冬涉春，行渡潼關，東至洛陽。閿鄉，初出潼關道也。按：潘岳<span class="book-name">西征賦</span>：「<span title="按：文選·卷十：發閿鄉而警策，愬黃巷以濟潼" class="comment">發閿鄉而警策，溯黃卷以濟潼</span>」，此即公往來道也。夢弼曰：<span class="book-name">唐志</span>：閿鄉縣，屬陝州，潼關在其邑。閿音文，又音民，字正作閺。後漢建安中，改作閿。</small><br/>
　　姜侯設鱠當嚴冬，昨日今日皆天風。河凍味魚<small about="#mwt511" typeof="mw:Transclusion">一作黃河美魚，一作未漁，一作冰魚，一作取魚，<span class="book-name">潘淳詩話</span>作味魚，朱注作鮇魚</small>不易<small about="#mwt512" typeof="mw:Transclusion">去聲</small>得，鑿冰恐侵河伯宮。<br/>
　　<small about="#mwt513" typeof="mw:Transclusion">首言冬鱠難得。　邵注：牛羊與魚之腥，乾曰脯，濕曰膾。鱠即今之魚生、肉生。　鮑照詩：幸值嚴冬薄。<br/>
　　蔡邕詩：桑枯知天風。<br/>
　　胡夏客曰：北方河凍，未漁不易得，此南方人所未知也。　<span class="book-name">水經注</span>：鞏縣北有山臨城，謂之崟㟶丘，其下有穴，謂之鞏穴，言潛通浦北，達於河。直穴有渚，謂之鮪渚。成公綏<span class="book-name">天河賦</span>：鱣鯉王鮪莫來遊。<span class="book-name">周禮</span>：春薦鮪。然非時及他處則無。又潘淳<span class="book-name">詩話</span>：韓玉汝云：「河中府，三面是黃河，惟有味魚，似鯽而肥短，味亦美。」杜詩味魚謂此。朱注：<span class="book-name">本草</span>有鮇魚，出黃河口。<br/>
　　<span class="book-name">詩</span>：二之日鑿冰冲冲。　<span class="book-name">抱朴子</span>：馮夷渡河死，天帝署為河伯。</small><br/>
　　饔人受魚鮫人手，洗魚磨刀魚眼紅。無聲細下<small about="#mwt515" typeof="mw:Transclusion">去聲</small>飛碎<small about="#mwt516" typeof="mw:Transclusion">一作素</small>雪，有骨已刴<small about="#mwt517" typeof="mw:Transclusion">都唾切</small>觜<small about="#mwt518" typeof="mw:Transclusion">胡氏作胔</small>春蔥。落碪<small about="#mwt519" typeof="mw:Transclusion">砧同</small>何曾<small about="#mwt520" typeof="mw:Transclusion">音層</small>白紙濕，放筯未覺金盤空<small about="#mwt521" typeof="mw:Transclusion">二句舊在老翁之下，今依<span class="book-name">杜臆</span>改正</small>。偏勸腹腴愧年少<small about="#mwt522" typeof="mw:Transclusion">去聲</small>，軟炊香飯<small about="#mwt523" typeof="mw:Transclusion">一作粳</small>緣老翁。<br/>
　　<small about="#mwt524" typeof="mw:Transclusion">此記鱠精而味美。　饔人，治庖者。鮫人，捕魚者。冬日魚鮮，其眼多紅。飛碎雪，比其色白。觜春䓤，形其質脆。紙何濕，言其乾潔。盤未空，言有留餘。碪，几砧也。放，停筯也。　<span class="book-name">杜臆</span>：設鱠之時，特留腹腴一臠，以享尊客。公傷己之老，故愧於年少。香飯合席共餐，老人則宜於軟，似乎獨緣老翁者。<br/>
　　<span class="book-name">周禮·天官</span>：有内饔外饔。<span class="book-name">西征賦</span>：饔人細切，鑾刀若飛。　<span class="book-name">述異記</span>：南海有鮫人室，水居如魚。<br/>
　　<span class="book-name">楚辭</span>：貫魚眼與珠璣。<br/>
　　<span class="book-name">七啟</span>：纍如疊縠，散若飛雪。輕隨風飛，刃不轉切。<br/>
　　<span class="book-name">廣韻</span>：刴，剉也。　<span class="book-name">杜臆</span>：觜春蔥，啄鱠如蔥之脆。觜，音追，啄也。胡夏客作胔。胔，肉也。言去骨留肉，而雜以春蔥。<span class="book-name">内則</span>：鱠，春用蔥，夏用芥。鱠在嚴冬，而云春䓤，用成語耳。<br/>
　　邵注：凡作鱠，以灰去血水，用紙以隔之。<span class="book-name">齊民要術</span>：切鱠不得洗，洗則鱠濕。<br/>
　　辛延年詩：金盤鱠鯉魚。<br/>
　　黃希曰：<span class="book-name">記</span>：羞魚冬右腴。說者謂冬時陽氣在魚腹，故腴。<br/>
　　炊香飯，即<span class="book-name">記</span>「五十異粻」之意。　<span class="book-name">維摩經</span>：香積如來以一鉢香飯，恒飽衆生。庾信詩：石髓香如飯。</small><br/>
　　新歡便飽姜侯德，清觴異味情屢極。東歸貪<small about="#mwt525" typeof="mw:Transclusion">一作貧</small>路自覺難，欲别上<small about="#mwt526" typeof="mw:Transclusion">上聲</small>馬身無力。可憐為人好心事，於我見子真顏色。不恨我衰子貴時，悵望且為<small about="#mwt527" typeof="mw:Transclusion">去聲</small>今相憶。<br/>
　　<small about="#mwt528" typeof="mw:Transclusion">末敘贈姜之意。　上四感姜情重，而欲别不忍。下四服姜意真，而别後相思　。姜蓋初見而款留者，故云新歡。　<span class="book-name">杜臆</span>：貪路本宜急往，今反覺難行，而上馬無力者，以不忍相别故也。此有戲意。為人好心事，以俗語入詩，乃對姜少府言耳。心在中而色見於外，曰於我真，見其鍾情而非泛愛。　他時我衰子貴，不足為恨，但回憶今日之交歡難再，終不能不悵望耳。此極感恩之語。　玩此詩拈韻，知古人東冬通用也。　此章首段四句，下兩段各八句。<br/>
　　<span class="book-name">詩</span>：既飽以德。<br/>
　　北魏童謠：黃花勢欲落，清觴滿杯酌。　異味，見前。<br/>
　　鮑照詩：<span title="鮑明遠集·望水：
刷鬢垂秋日，登高觀水長。
千澗無別源，萬壑共一廣。
流駛巨石轉，湍回急沫上。
苕苕嶺岸高，照照寒洲爽。
東歸難忖惻，日逝誰與賞。
臨川憶古事，目孱千載想。
河伯自矜大，海若沈渺莽。" class="comment">東歸難再度</span>。　潘岳<span class="book-name">客舍議</span>：行者貪路。<br/>
　　魏甄后詩：想見君顏色。<br/>
　　<span class="book-name">世說</span>：喬玄謂曹公：「吾老矣，不見君富貴，當以子孫相累」。</small><br/>
　　<span id="xi_zeng_wen_xiang_qin_shao-n1002" about="#mwt529" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#xi_zeng_wen_xiang_qin_shao-n1002" class="mw-selflink-fragment">戲贈閿鄉秦少<small about="#mwt530" typeof="mw:Transclusion">去聲</small>府<small about="#mwt531" typeof="mw:Transclusion">吴若作少公，一作翁</small>短歌</a></span><br/>
　　<small about="#mwt532" typeof="mw:Transclusion">與上首同時之作。　朱注：少公即少府，<span class="book-name">國史補</span>：張旭為常熟尉，有老父過狀，判去不數日，復至，乃怒責之。老父曰：「實非論事，覩少公筆跡奇妙，貴為篋笥之珍耳。」可証唐人稱尉為少公也。<span class="book-name">太白集</span>有<span class="book-name">秋日餞陽曲王贊公賈少公赴上都序</span>。</small><br/>
　　去年行宮當<small about="#mwt534" typeof="mw:Transclusion">一作守</small><span title="按：至德二载二月，帝駐蹕鳳翔，時甫隨侍。《欽定古今圖書集成·方輿彙編·山川典·卷七十五·太白山部彙考》：太白山與終南、武功相連，在今陝西鳳翔府郿縣東 南四十里。其山冬夏積雪，故名。或曰：「初有金星墜圭峰西，其精化為白石，若美玉焉，故名。」山上有太白祠， 相傳旱禱輒應云。" class="comment">太白</span>，朝<small about="#mwt535" typeof="mw:Transclusion">音潮</small>回君是同舍客。同心不減骨肉親，每語見許文章伯。今日時清兩京道，相逢苦覺人情好。昨夜邀歡樂<small about="#mwt536" typeof="mw:Transclusion">音洛</small>更無，多才依舊能潦<small about="#mwt537" typeof="mw:Transclusion">一作傾</small>倒。<br/>
　　<small about="#mwt538" typeof="mw:Transclusion">四句轉韻，上憶往日交情，下喜中途歡聚。　樂更無，謂更無如此之樂。秦抱才而為下吏，故曰依舊潦倒。　<span class="book-name">杜臆</span>：末句有戲意。<br/>
　　邵注：天子在外之居曰行宮。<br/>
　　<span class="book-name">史記·司馬相如傳</span>：相如遊梁，孝王令與諸生同舍。<br/>
　　<span class="book-name">易</span>：二人同心。<br/>
　　<span class="book-name">吴志注</span>：張紘見陳琳<span class="book-name">武庫賦</span>，嘆美之，琳答曰：「河北率少文章，易為雄伯」。王充<span class="book-name">論衡</span>：文詞之伯。孫逖詩：海内文章伯。<br/>
　　苦覺好，乃當時方言。<br/>
　　多才多藝，出<span class="book-name">尚書·金縢</span>。<span class="book-name">語林</span>：張華謂陸機曰「人之為文，患其才少，而子患才多」。嵇康書：知吾潦倒，不切事情。<span class="book-name">抱朴子</span>：潦倒疏緩，而致廢弛。此乃波頹瀾倒之意。據<span class="book-name">北史·崔瞻傳</span>，魏天保以後，重吏事，謂容止蘊藉者為潦倒，而瞻終不改焉。錢箋從後說。 </small><br/>
　　<span id="li_hu-n1004" about="#mwt541" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#li_hu-n1004" class="mw-selflink-fragment">李鄠<small about="#mwt542" typeof="mw:Transclusion">侯古切</small>縣丈人胡馬行</a></span><br/>
　　<small about="#mwt543" typeof="mw:Transclusion">鶴注：此<span class="date" title="758年">乾元元年</span>冬，往東都時作。觀洛陽再清句可見。　朱注：鄠縣，屬長安。</small><br/>
　　丈人駿馬名胡騮，前年避賊<small about="#mwt545" typeof="mw:Transclusion">一作胡</small>過金牛。迴鞭却走見天子，朝飲漢水暮靈州。<br/>
　　<small about="#mwt546" typeof="mw:Transclusion">首言馬行迅捷。　從亂離顛沛說起，便有奇氣。　過金牛，扈從明皇也。見天子，趨謁肅宗也。却走，退走也。<br/>
　　揚雄<span class="book-name">蜀土記</span>：秦欲伐蜀而無路，遣人告蜀王曰：「秦有金牛，其糞成金」，使蜀迎之。蜀王使五丁力士開山，路通，秦遂伐蜀，取其國，因號其國曰金牛。<span class="book-name">舊唐書</span>：梁州金牛縣，漢葭萌地，<span class="date" title="620年">武德三年</span>，分綿谷縣置，屬褒州，後州廢，屬梁州。　<span class="book-name">元和郡縣志</span>：漢水出嶓冢山，在金牛縣東二十八里。<br/>
　　<span class="book-name">舊唐書</span>：靈州大都督府，屬關内道，<span class="date" title="742年">天寶元年</span>改為靈武郡，<span class="date" title="758年">乾元元年</span>復為靈州。<span class="date" title="756年">天寶十五載</span>七月，肅宗即位靈武，故迴鞭見之。</small><br/>
　　自矜胡騮奇絕代，乘出千人萬人愛。一聞說盡急難<small about="#mwt547" typeof="mw:Transclusion">去聲</small>才，轉益愁向駑駘輩。<br/>
　　<small about="#mwt548" typeof="mw:Transclusion">此見其濟難之功。　趙注：急難才，如劉備的顱躍過檀溪，以免劉表之追。劉牢之馬跳五丈澗，以脱慕容之逼。此處指避胡一事言。愁向駑駘，自歎所乘者皆疲馬也。<br/>
　　<span class="book-name">楚辭</span>：策駑駘而取路。</small><br/>
　　頭上銳耳批秋竹，脚下高蹄削寒玉。始知神龍别有種<small about="#mwt549" typeof="mw:Transclusion">上聲</small>，不比俗<small about="#mwt550" typeof="mw:Transclusion">一作凡</small>馬空多肉。<br/>
　　<small about="#mwt551" typeof="mw:Transclusion">此寫其神駿之姿。耳銳蹄堅，筋勝於肉，此良馬之相也。<br/>
　　黃柏仁<span class="book-name">龍馬頌</span>：耳如剡筒，目象明星。<span class="book-name">齊民要術</span>：耳欲小而銳如削筒。太宗<span class="book-name">十驥頌</span>：耳根纖細，杉竹難方。<br/>
　　<span class="book-name">相馬經</span>：相馬之法，先三羸五駑，大蹄緩耳，一駑也。　高蹄，注見二卷。削寒玉，言其堅可以削玉也。<br/>
　　<span class="book-name">北史·隋煬帝紀</span>：置馬牧於青海渚中，以求龍種。<br/>
　　<span class="book-name">齊民要術</span>：望之大，就之小，筋馬也。望之小，就之大，肉馬也。</small><br/>
　　洛陽大道時再清，累<small about="#mwt552" typeof="mw:Transclusion">上聲</small>日喜得俱東行。鳳臆龍鬐<small about="#mwt553" typeof="mw:Transclusion"><span class="book-name">英華</span>作鬚，一作鱗，一作麟鬐</small>未易<small about="#mwt554" typeof="mw:Transclusion">去聲</small>識，側身注目長風生。<br/>
　　<small about="#mwt555" typeof="mw:Transclusion">末言同行見馬，結歸李丈。鳳臆龍鬐，一時未易測識，但見側身注目，足下風生，果是絕塵之驥矣。　<span class="book-name">杜臆</span>：馬不易識，以況相士之難。此章四段，各四句。<br/>
　　<span class="book-name">吴越春秋</span>：山川重秀，天地再清。<br/>
　　<span class="book-name">晉·載記</span>：苻堅時，大宛獻千里駒，皆汗血。朱鬣五色，鳳膺麟身。顧雲<span class="book-name">韓幹馬障歌</span>：麟鬐鳳臆直相似。</small><br/>
　　<span id="guan_bing-n1006" about="#mwt557" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#guan_bing-n1006" class="mw-selflink-fragment">觀兵</a></span><br/>
　　<small about="#mwt558" typeof="mw:Transclusion">此乃<span class="date" title="758年">乾元元年</span>冬，在東都觀兵也。　是年九月，命朔方節度使郭子儀、淮西魯炅、鎮西北庭李嗣業等七節度，將步騎二十萬討安慶緒，李光弼、王思禮助之，號九節度。十一月，圍鄴城，次年正月，嗣業卒於軍中。三月，史思明救鄴，官軍大敗。<span class="book-name">通鑑</span>：<span class="date" title="757年">至德二載</span>二月，安西北庭及拔汗那、大食諸國兵至涼鄯。</small><br/>
　　北庭送壯士，貔虎數尤多。精銳舊無敵，邊隅今若何。妖氛擁白馬，元帥待琱<small about="#mwt559" typeof="mw:Transclusion">一作彫</small>戈。莫守鄴城下，斬鯨遼海波。<br/>
　　<small about="#mwt560" typeof="mw:Transclusion">上四觀北庭之兵，下四畫攘邊之策。　顧注：北庭，謂鎮西北庭節度使李嗣業。時綂四鎮之兵，故貔虎尤多。郭子儀前為副元帥，收復東京，今望朝廷以元帥授子儀，故曰「待琱戈」。其時頓兵鄴城，兵無綂制，蓋早知其有覆軍之患矣。　鄴城即相州。遼海與范陽相近，即思明巢穴。公詩「司徒急為下幽燕」，與此詩同意。<br/>
　　<span class="book-name">後漢·袁安傳</span>：今朔漠既定，宜令南單于反其北庭。<span class="book-name">唐書·地理志</span>：北庭大都護府，<span class="date" title="702年">長安二年</span>置，屬隴右道。<br/>
　　梁武帝<span class="book-name">淨業賦</span>：壯士貔虎，器甲精銳。<br/>
　　朱注：邊隅，謂鄴城。凡臨敵境即為邊，如<span class="book-name">新婚别</span>「守邊赴河陽」是也。　<span class="book-name">晉書</span>：史臣曰：「<span title="晉書·卷九十一·列傳第六十一·儒林傳：孔衍，字舒元，魯國人，孔子二十二世孫也。" class="name">舒元</span>出莅邊隅，欽其明德。」<br/>
　　曹植<span class="book-name">魏德論</span>：神戈退指，則妖氛順制。　白馬，用侯景事，比安史諸寇也。<br/>
　　<span class="book-name">國語</span>：穆公横琱戈，出見使者。<span class="book-name">漢書</span>：古鼎銘：賜爾鸞旂、黼黻、琱戈。注：琱戈，鏤刻之戈。<br/>
　　孫綽賦：斬鯨鯢於滄波。　桓溫表：管寧之黜。遼海，遼東南臨渤海，故曰遼海。</small><br/>
　　<small about="#mwt561" typeof="mw:Transclusion">朱鶴齡曰：是時李光弼與諸將議：「<span title="資治通鑑·卷二百二十一·唐紀三十七" class="source">思明得魏州而按兵不動，此欲以精銳掩吾不備也，請與朔方兵同逼思明於魏州，彼懲嘉山之敗，必不敢輕出，曠日引久，則鄴城必拔矣。</span>」魚朝恩不可而止。<span class="book-name">安祿山事跡</span>云：<span title="新唐書·卷一百三十七·列傳第六十二·郭子儀傳：
上元初，詔為諸道兵馬都統，以管崇嗣副之，率英武、威遠兵及河西、河東鎮兵，繇邠甯、朔方、大同、橫野軍以趨范陽。詔下，為朝恩沮解。明年，光弼敗邙山，失河陽。又明年，河中亂，殺李國貞，太原戕鄧景山。朝廷憂二軍與賊合，而少年新將望輕不可用，遂以子儀為朔方、河中、北庭、潞儀澤沁等州節度行營，兼興平、定國副元帥，進封汾陽郡王，屯絳州。" class="name">汾陽</span>以諸將謀議不協，乃與<span class="name">季光琛</span>同謀灌城。公詩「斬鯨遼海波」正與光弼意合，言當直搗幽燕，傾思明之巢穴，不當老師鄴城之下也。</small><br/>
　　<span id="yi_di_er_shou-n1008" about="#mwt562" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#yi_di_er_shou-n1008" class="mw-selflink-fragment">憶弟二首</a></span><small about="#mwt563" typeof="mw:Transclusion">原注：時歸在河南陸渾莊。</small><br/>
　　<small about="#mwt564" typeof="mw:Transclusion">　<span class="book-name">唐書</span>：陸渾縣，屬河南府。又，伊闕縣有陸渾山。　顧注：公<span class="date" title="758年">乾元元年</span>六月，自左拾遺出為華州司功。冬晚，間至東都。時安慶緒棄東都而走，河南已復，故公得暫往洛陽故居。此詩乃二年春作也。</small><br/>
　　喪<small about="#mwt565" typeof="mw:Transclusion">去聲</small>亂聞吾弟，飢寒傍<small about="#mwt566" typeof="mw:Transclusion">去聲</small>濟<small about="#mwt567" typeof="mw:Transclusion">上聲</small>州。人稀書<small about="#mwt568" typeof="mw:Transclusion">一作吾</small>不到，兵在見何由。憶昨狂催走，無時病去憂。即今千種<small about="#mwt569" typeof="mw:Transclusion">上聲</small>恨，惟共水東流。<br/>
　　<small about="#mwt570" typeof="mw:Transclusion">公至東都而憶弟也。上四歎亂後分離，下四傷亂初奔散，輾轉相憶，故憂結而成恨。　憶昨二句，乃十字句法，謂自昔奔走以來，憂弟而病，無能解去也。洛陽在西，濟州在東，故愁恨與水而俱東。<br/>
　　<span class="book-name">後漢書</span>：飢寒道路。　<span class="book-name">唐書</span>：濟州，屬河南道。<span class="date" title="754年">天寶十三載</span>廢濟州，以所管五縣入鄆州。邵注：濟州，即今山東濟寧州。<br/>
　　<span class="book-name">漢書·韓信傳</span>：然則何由。<br/>
　　<span class="book-name">易林</span>：狂走蹶足。<span class="book-name">楚辭</span>：狂顧南行。王逸注：狂，猶遽也。<br/>
　　<span class="book-name">呂氏春秋</span>：水泉東流，日夜不休。</small><br/>
　　且喜河南定，不問鄴城圍。百戰今誰在，三年望汝歸。故園花自發，春日鳥還飛。斷絕人煙久，東西消息稀。<br/>
　　<small about="#mwt571" typeof="mw:Transclusion">此申上章所憶之意。上四望弟歸鄉，承前「兵在見何由」。下四望弟音書，承前「人稀書不到」。洛陽初定，故轉憂為喜。花鳥空存，則喜處仍憂矣。　鄴城之戰，關於河北存亡，曰不問者，以初見家鄉為幸，故不暇計及耳。花發鳥飛，即濺淚傷心意。<br/>
　　梁戴暠詩：將軍一百戰。<br/>
　　何遜詩：獨守故園秋。<br/>
　　曹植詩：千里無人煙。</small><br/>
　　<small about="#mwt572" typeof="mw:Transclusion">葛常之<span class="book-name">韻語陽秋</span>：老杜寄身於干戈騷屑之中，感時對物，則悲傷係之，如「感時花濺淚」是也，故其作詩，多用「自」字。<span class="book-name">田父泥飲</span>云：「步履隨春風，村村自花柳」，<span class="book-name">遣懷</span>云：「愁眼看霜露，寒城菊自花」，<span class="book-name">憶弟</span>云：「故園花自發，春日鳥還飛」，<span class="book-name">日暮</span>云：「風月自清夜，江山非故園」，<span class="book-name">滕王亭子</span>云：「古牆猶竹色，虚閣自松聲」，<span class="book-name">宿白沙驛</span>云：「萬象皆春氣，孤槎自客星」，古人對景言情，各有悲喜，而自不能累無情之物也。</small><br/>
　　<span id="de_she_di_xiao_xi-n1011" about="#mwt573" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#de_she_di_xiao_xi-n1011" class="mw-selflink-fragment">得舍弟消息</a></span><br/>
　　<small about="#mwt574" typeof="mw:Transclusion">此與前二首蓋先後同時之作。</small><br/>
　　亂後誰歸得，他鄉勝故鄉。直<small about="#mwt576" typeof="mw:Transclusion">一作若</small>為心厄苦，久念<small about="#mwt577" typeof="mw:Transclusion">一作得</small>與<small about="#mwt578" typeof="mw:Transclusion">刊作汝</small>存亡。汝書猶在壁，汝妾<small about="#mwt579" typeof="mw:Transclusion">一作室</small>已辭房。舊犬知愁恨，垂頭傍<small about="#mwt580" typeof="mw:Transclusion">去聲</small>我床。<br/>
　　<small about="#mwt581" typeof="mw:Transclusion">此敘始終憶弟之情。未得消息，直欲同與存亡，患弟身難保也。既得消息，又欲藉犬傳書，恨已情莫達也。　<span class="book-name">杜臆</span>：他鄉亂而故鄉尤甚，故曰「他鄉勝故鄉」，總是苦語。　「存亡」乃厄苦之故，上句因下。「辭房」即書中之語，下句因上。　汝書、汝妾並提，律中帶古，此杜公縱筆。<br/>
　　古詩：他鄉各異縣。　<span class="book-name">楚辭</span>：去故鄉而就遠兮。<br/>
　　<span class="book-name">前秦錄</span>：<span title="太平御覽·人事部一百四十一·奴婢：
崔鴻《十六國春秋·前秦錄》曰：慕容沖進逼長安，堅登城觀之，嘆曰：「此虜何從出也，其強若斯」，大言責沖曰：「爾輩群奴，正可牧牛羊，何為送死。」沖曰：「奴則奴矣。既厭奴苦，復欲取爾見代。」" class="sectional">慕容冲逼長安，苻堅登城責之，冲曰：「既厄奴苦，欲取爾相代」</span>。<br/>
　　蔡琰詩：存亡永乖隔。<br/>
　　潘岳詩：遺挂猶在壁。　顧注：陸機有駿犬，名曰黃耳。機在洛，久無家問，笑語犬曰：「汝能齎書取消息否」，犬尋路至家，得報還洛。公時在洛，故用陸事。<br/>
　　<span class="book-name">世說</span>：乃反顧翅，垂頭，視之如有懊喪意。　<span class="book-name">詩·豳風</span>：入我床下。</small><br/>
　　<span id="bu_gui-n1012" about="#mwt581_2" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#bu_gui-n1012" class="mw-selflink-fragment">不歸</a></span><br/>
　　<small about="#mwt582" typeof="mw:Transclusion"><span class="date" title="755年">天寶十四載</span>冬，祿山陷河北諸郡，公之從弟必死於十五載。至<span class="date" title="759年">乾元二年</span>，為三年，是春，公在東都作。　顏延之<span class="book-name">秋胡</span>詩：生為久别離，死為長不歸。</small><br/>
　　河間尚戰<small about="#mwt584" typeof="mw:Transclusion">一作征</small>伐，汝骨在空城。從<small about="#mwt585" typeof="mw:Transclusion">去聲</small>弟人皆有，終身恨不平。數<small about="#mwt586" typeof="mw:Transclusion">所主切</small>金憐俊邁，總角愛聰明。面上三年土，春<small about="#mwt587" typeof="mw:Transclusion">一作秋</small>風草<small about="#mwt588" typeof="mw:Transclusion">一作吹</small>又生。<br/>
　　<small about="#mwt589" typeof="mw:Transclusion">通首俱是敘事言情，獨於結尾寫景收題。　各兩句轉意。喪亂之感，死生之戚，生前之念，身後之悲，備盡一詩之中，語意悽切。<br/>
　　<span class="book-name">唐書</span>：瀛洲河間郡，屬河北道。　孫綽<span class="book-name">庾亮碑</span>：戰伐之謀，仁所恥聞。<br/>
　　皆有，用<span class="book-name">論語</span>「人皆有兄弟」。<br/>
　　<span class="book-name">楚辭</span>：失時而志不平。<br/>
　　蔡夢弼曰：數金，謂幼時識數錢也，公偶然憶此一事，憐而愛之。胡夏客曰：數金，用<span title="藝文類聚·卷四十三·樂部三·歌：
後漢桓帝時童謠曰：城上烏，尾畢逋，公為吏，兒為徒，一徒死，百乘車，車班蘭，至河閒，奼女能數錢，銀為室，金為堂，戶上膴膴舂黃梁，下有鼓，我欲擊之丞相怒。" class="source">河間奼女數錢</span>語，以應河間蕭子顯詩「暝數河間錢」。　申涵光謂：數金當是數齡，却與總角意重。　<span class="book-name">世說</span>：袁躭俊邁多能。<span class="book-name">北周書</span>：庾信幼而俊邁，聰明絕倫。<br/>
　　<span class="book-name">詩</span>：總角丱兮。注：總角，聚兩髦也。<span class="book-name">晉書·謝安傳</span>：及總角，神識沈敏。<br/>
　　面土，墳土之土。<br/>
　　<span class="book-name">記</span>：朋友之墓，有宿草而不哭焉。</small><br/>
　　<span id="zeng_wei_ba_chu-n1015" about="#mwt590" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#zeng_wei_ba_chu-n1015" class="mw-selflink-fragment">贈衛八處<small about="#mwt591" typeof="mw:Transclusion">上聲</small>士</a></span><br/>
　　<small about="#mwt592" typeof="mw:Transclusion">鶴注：處士，隱者之號，以有處士星，故名。唐有隱逸衛大經，居蒲州。衛八，亦稱處士，或其族子。蒲至華止一百四十里，恐是<span class="date" title="759年">乾元二年</span>春在華州時，至其家作。山岳指華岳言。　朱注：衛處士，未詳。師氏引<span class="book-name">唐史拾遺</span>作衛賓，乃偽書杜撰，今削之。　東方朔<span class="book-name">設難</span>：今世之處士，時雖不用，魁然無徒，廓然獨居。</small><br/>
　　人生不相見，動如參與商。今<small about="#mwt594" typeof="mw:Transclusion">一作此</small>夕復<small about="#mwt595" typeof="mw:Transclusion">扶又切</small>何夕，共此燈燭光<small about="#mwt596" typeof="mw:Transclusion">一云共宿此燈光</small>。<br/>
　　<small about="#mwt596_2" typeof="mw:Transclusion">　首敘今昔聚散之情。<br/>
　　<span class="book-name">史記</span>：人生一世間。　<span class="book-name">滑稽傳</span>：淳于髡曰：朋友交遊，久不相見。<br/>
　　陸機詩：形影參商乖，音息曠不達。<br/>
　　<span class="book-name">詩</span>：今夕何夕，見此邂逅。<br/>
　　<span class="book-name">漢書·外戚傳</span>：張燈燭，設幃帳。<span class="book-name">史記·甘茂傳</span>：貧人女曰：子之燭光幸有餘。</small><br/>
　　少<small about="#mwt597" typeof="mw:Transclusion">去聲</small>壯能幾時，鬢髮各已蒼。訪舊<small about="#mwt598" typeof="mw:Transclusion">魯作問</small>半為鬼，驚<small about="#mwt599" typeof="mw:Transclusion">胡云一作嗚</small>呼熱中腸。焉<small about="#mwt600" typeof="mw:Transclusion">音煙</small>知二十載<small about="#mwt601" typeof="mw:Transclusion">上聲</small>，重<small about="#mwt602" typeof="mw:Transclusion">平聲</small>上<small about="#mwt603" typeof="mw:Transclusion">上聲</small>君子堂。昔别君未婚，男<small about="#mwt604" typeof="mw:Transclusion">一作兒</small>女忽成行<small about="#mwt605" typeof="mw:Transclusion">音杭</small>。怡然敬父執，問我來何方。<br/>
　　<small about="#mwt606" typeof="mw:Transclusion">次言别後老少之狀。<br/>
　　<span class="book-name">秋風辭</span>：少壯幾時老奈何。<br/>
　　陶潛詩：鬢髮各已白。<br/>
　　魏文帝<span class="book-name">與吴質書</span>：親故姓名，半為鬼錄。<br/>
　　近世胡儼曰：嘗於内閣見子美親書此詩，字甚怪偉，「驚呼熱中腸」作「嗚呼熱中腸」。<span class="book-name">列子</span>：内熱生病。魏文帝詩：斷絕我中腸。<br/>
　　江淹詩：去鄉二十載。<br/>
　　王粲詩：高會君子堂。<br/>
　　王沈賦：九賓穆以成行。<br/>
　　<span class="book-name">記</span>：見父之執。注：父之執，同志之友也。<br/>
　　吴筠詩：問我來何遲。</small><br/>
　　問答未及已<small about="#mwt607" typeof="mw:Transclusion">從陳本，一作乃未已</small>，驅兒<small about="#mwt608" typeof="mw:Transclusion">一作兒女</small>羅酒漿。夜雨剪春韮，新<small about="#mwt610" typeof="mw:Transclusion">一作晨</small>炊間<small about="#mwt611" typeof="mw:Transclusion">宋景文手抄本作聞</small>黃粱。主稱會面難，一舉累<small about="#mwt612" typeof="mw:Transclusion">上聲，一作蒙</small>十觴。十<small about="#mwt613" typeof="mw:Transclusion">一作百</small>觴亦不醉<small about="#mwt614" typeof="mw:Transclusion">一作辭</small>，感子故意長。明日隔山岳，世事兩茫茫。<br/>
　　<small about="#mwt615" typeof="mw:Transclusion">末感處士款情，因而惜别也。　<span class="book-name">漫叟詩話</span>云：「怡然敬父執，問我來何方」，若他人說到此，下須更有數句，此便接云「問答未及已，驅兒羅酒漿」，直有抔土障黃流氣象。　此章首段四句，下二段各十句。<br/>
　　陶潛<span class="book-name">桃花源詩序</span>：黃髮垂髫，並怡然自樂。見漁人乃大驚，問所從來，具答之。便邀還家，設酒殺雞作食。遠注：此段純用其意。<br/>
　　<span class="book-name">詩</span>：維北有斗，不可以挹酒漿。<br/>
　　<span class="book-name">南史</span>：文惠太子問周顒菜食味，顒曰：「春初早韭，秋末晚菘」。蔡邕<span class="book-name">獨斷</span>：春薦韭卵。<br/>
　　胡夏客曰：北人炊飯雜米菽，故用間字。　錢箋：<span class="book-name">招魂</span>：稻粢穱麥，挐黃粱些。注：挐，糅也，謂飯用稻粢穱麥，糅以黃粱，和而柔濡也。間，即挐字之意。今按：別作聞，是鼻聞黃粱之氣，五字皆平聲，不若從間字。<br/>
　　曹植詩：主稱千金壽，客奉萬年醻。　古詩：道路阻且長，會面安可知。<br/>
　　<span class="book-name">吴都賦</span>：夤緣山岳之岊。<br/>
　　<span class="book-name">晉書</span>：阮籍遺落世事。　古詩：四顧何茫茫。</small><br/>
　　<small about="#mwt616" typeof="mw:Transclusion">周甸注：前曰人生，後曰世事，前曰如參商，後曰隔山嶽，總見人生聚散不常，别易會難耳。</small><br/>
　　<span id="xi_bing_xing-n1017" about="#mwt617" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#xi_bing_xing-n1017" class="mw-selflink-fragment">洗兵行</a></span><small about="#mwt618" typeof="mw:Transclusion"><span class="book-name">杜臆</span>作行，舊作馬。</small><br/>
　　<small about="#mwt619" typeof="mw:Transclusion">鶴注：當是<span class="date" title="759年">乾元二年</span>仲春作。按：相州兵潰，在三月壬申，乃初三日，其作詩時，兵尚未敗也。原注：收京後作。　朱注：公<span class="book-name">華州試進士策問</span>云：「山東之諸將雲合，淇上之捷書日至」，詩蓋作於其時也。</small><br/>
　　中興諸將<small about="#mwt620" typeof="mw:Transclusion">去聲</small>收山東，捷書夜<small about="#mwt621" typeof="mw:Transclusion">一作夕，一作日</small>報清晝同。河廣傳聞一葦過，胡危命在破竹中。祗殘鄴城不日得，獨任朔方無限功。京師皆騎汗血馬，回紇餧<small about="#mwt622" typeof="mw:Transclusion">弩委切</small>肉蒲萄宮。已喜皇威清海岱，常思仙仗過崆峒。三年笛裏關山月，萬國兵前草木風。<br/>
　　<small about="#mwt623" typeof="mw:Transclusion">此聞河北捷音，而料王師之必克。　鄴城之師，漫無統制，故欲獨任子儀，以收戰功，又恐肅宗還京，漸生逸豫，故欲其念起事艱難，而思將士之勤苦。下四句，有規諷意。　<span class="book-name">杜臆</span>：軍士從征已經三載，曰三年笛裏，悲之也。會兵鄴城，如風捲葉，曰萬國兵前，喜之也。<br/>
　　<span class="book-name">後漢·明帝紀</span>：先帝受命中興。　<span class="book-name">東觀漢記</span>：上會諸將。　趙注：山東，河北也。安祿山反，先陷河北諸郡，至二京已收，慶緒奔於河北。<br/>
　　<span class="book-name">梁武帝集</span>：奇謀間出，捷書日至。<span class="book-name">續博物志</span>：露布，捷書之别名，以帛書揭竿。　夜與晝同，見捷音可信。<br/>
　　<span class="book-name">詩</span>：誰謂河廣，一葦杭之。<br/>
　　<span class="book-name">杜預傳</span>：今兵威已振，譬如破竹，數節之後，迎刃而解。<br/>
　　祗殘，但餘也。　<span class="book-name">通鑑</span>：<span class="date" title="758年">乾元元年</span>十月，郭子儀自杏園渡河，東至獲嘉，破安太清。太清走保衛州，子儀進圍之，遣使告捷。魯炅自陽武濟，季光琛、崔光遠自酸棗濟，與李嗣業皆會子儀於衛州。慶緒悉舉鄴中之衆七萬來救，子儀復大破之，獲其弟慶和，殺之，遂拔衛州。<span class="book-name">舊唐書</span>：相州，屬河北道，<span class="date" title="618年">武德元年</span>，以魏郡置相州，<span class="date" title="908年">天寶元年</span>改為鄴郡，<span class="date" title="759年">乾元二年</span>改為鄴城。<span class="book-name">通鑑</span>：慶緒走，子儀等追之至鄴，許叔冀、董秦、王思禮及河東兵馬使薛兼訓，皆引兵繼至。慶緒收餘兵，拒戰於愁思岡，又敗慶緒。慶緒乃入城固守，子儀等圍之。<br/>
　　<span class="book-name">邠志</span>：邠州始鎮靈州，謂之朔方軍。<span class="book-name">舊唐書</span>：祿山反，以郭子儀為靈武太守，充朔方節度使。自陳濤斜之敗，帝惟倚朔方軍為根本。<br/>
　　<span class="book-name">公羊傳</span>：京師者，天子之居也。京，大也。師，衆也。天子之居，必以衆大稱之。　漢章帝詔：宛馬血從前髆上小孔中出。武帝<span class="book-name">天馬歌</span>「霑赤汗」，今親見其然。<br/>
　　<span class="book-name">漢·張耳傳</span>：如以肉餧虎，何益。　<span class="book-name">匈奴傳</span>：元帝元壽二年，單于來朝，舍之上林苑蒲萄宮。　<span class="book-name">通鑑</span>：是年八月，回紇遣其臣骨啜特勒及帝德，將驍騎三千，助討安慶緒。上命朔方左武鋒使僕固懷恩領之，汗血馬、葡萄宮，當指此事。<br/>
　　<span class="book-name">魏志</span>：陳琳曰：將軍總皇威，握兵要。<span class="book-name">西征賦</span>：耀皇威而講武事。　<span class="book-name">禹貢</span>：海岱惟青州。海岱與燕薊接壤。<br/>
　　沈約詩：遊汾舉仙仗。　<span class="book-name">括地志</span>：笄頭山，一名崆峒山，在原州平涼縣西百里。朱注：肅宗自馬嵬經彭原、平涼，至靈武，合兵興復，道必由崆峒，及南回也，亦自原州入，則崆峒乃鑾輿往來之地。<br/>
　　<span class="book-name">樂府解題</span>：<span class="book-name">關山月</span>，傷離别也。　周王褒詩：無復漢地關山月，惟有漢北冀城雲。<br/>
　　<span class="book-name">晉·載記</span>：苻堅與苻融登城而望王師，見部陣齊整，將士精銳，又北望八公山，草木皆類人形，風聲鶴唳，疑以為兵。</small><br/>
　　成王功大心轉小，郭相<small about="#mwt625" typeof="mw:Transclusion">去聲</small>謀深<small about="#mwt626" typeof="mw:Transclusion">一作謀猷，一作深謀</small>古來少。司徒清鑒懸明鏡，尚書氣與秋天杳。二三豪俊為<small about="#mwt627" typeof="mw:Transclusion">去聲</small>時出，整頓乾坤濟時了。東走無復<small about="#mwt628" typeof="mw:Transclusion">扶又切</small>憶鱸魚，南飛覺有安巢<small about="#mwt629" typeof="mw:Transclusion">一作枝</small>鳥。青春復隨冠冕入，紫禁<small about="#mwt630" typeof="mw:Transclusion">吴本作駕</small>正耐煙花繞。鶴駕通宵鳳輦備，雞鳴問寢龍樓<small about="#mwt631" typeof="mw:Transclusion">一作蛇</small>曉。<br/>
　　<small about="#mwt632" typeof="mw:Transclusion">此言命將得人，而喜王業之方興。　成王，廣平王俶也。郭相，子儀也。司徒，李光弼也。尚書，王思禮也。東走句，見士慶彈冠。南飛句，見民蒙安宅。青春紫禁，朝儀如故，鶴駕雞鳴，帝修子職也。<br/>
　　<span class="book-name">唐書</span>：<span class="date" title="757年">至德二載</span>十二月，廣平王俶進爵楚王，<span class="date" title="758年">乾元元年</span>二月，徙封成王。　劉晝<span class="book-name">慎言篇</span>：楚莊王功立而心懼，晉文公戰勝而色憂。非憎榮而惡勝，乃功大而心小，居安而念危也。<br/>
　　<span class="book-name">魏志·賈詡傳</span>：策謀深長。<br/>
　　<span class="book-name">抱朴子</span>：運清鑒於玄漠之域。又，<span class="book-name">隋書</span>：<span class="name">薛道衡</span>每稱<span class="name">高構</span>有清鑒。　<span class="book-name">世說</span>：<span class="name">何點</span>嘗目<span class="name">陸慧曉</span>心如明鏡。<br/>
　　<span class="book-name">鹽鐵論</span>：義高於秋天。公<span class="book-name">哀思禮</span>詩：「爽氣春淅瀝」與尚書氣爽語合。<br/>
　　<span class="book-name">鶡冠子</span>：德萬人者謂之俊，德千人者謂之豪。<span class="book-name">史記</span>：沛公時時問邑中豪俊。<br/>
　　<span class="book-name">史記</span>：蒯通曰：「今范陽令宜整頓其士卒以守戰者也。」　<span class="book-name">易</span>：乾坤定矣。　晉武帝<span class="book-name">告上帝文</span>：撥亂濟時。<br/>
　　<span class="book-name">史記·酈生傳</span>：齊王引兵東走。　<span class="book-name">世說</span>：張翰見秋風起，乃思吴中蓴羹鱸魚，遂命駕東歸。<br/>
　　魏武帝詩：月明星稀，烏鵲南飛。古詩：越鳥巢南枝。<br/>
　　<span class="book-name">楚辭</span>：青春受謝。　<span class="book-name">風俗通</span>：黃帝始製冠冕。<br/>
　　天子之宮紫微，故謂宮中謂紫禁。謝莊哀誄：收華紫禁。　王融詩：煙花雜如霧。<br/>
　　赤城謝省曰：鶴駕，東宮所乘。鳳輦，天子所御。言鶴駕通宵，備鳳輦，以迎上皇。雞鳴報曉，趨龍樓，以伸問寢也。　<span class="book-name">漢宮闕疏</span>：白鶴宮，太子所居。<span class="book-name">藝文類聚</span>：太子晉乘白鶴仙去，故後世稱太子之駕曰鶴駕，禁曰鶴禁。<span class="book-name">通典</span>：隋太子左右監門率，唐<span class="dynasty">垂拱</span>中改為鶴禁衛。<span class="book-name">唐書·儀衛志</span>：輦有七，一曰大鳳輦。隋煬帝詩：翠霞承鳳輦。<br/>
　　<span class="book-name">文王世子</span>：雞初鳴，至於寢門外，問内豎之御者曰：「今日安否何如」。　<span class="book-name">漢書</span>：成帝為太子，初居桂宮，嘗急召太子，出龍樓門，不敢絕馳道。張晏曰：門樓上有銅龍，若白鶴飛㢘之為名也。<span class="book-name">雍錄</span>：桂宮南面有龍樓門。　<span class="book-name">博議</span>：史：肅宗即位，下制曰：「復宗廟於函雒，迎上皇於巴蜀，導鑾輿而反正，朝寢門以問安，朕願畢矣。」公詩正用詔中語。</small><br/>
　　攀龍附鳳勢<small about="#mwt633" typeof="mw:Transclusion">一作世</small>莫當，天下盡化為侯王。汝等豈知蒙<small about="#mwt634" typeof="mw:Transclusion">一作象</small>帝力，時來不得誇身强。關中既留蕭丞相<small about="#mwt635" typeof="mw:Transclusion">去聲</small>，幕下復<small about="#mwt636" typeof="mw:Transclusion">扶又切</small>用張子房。張公一生江海客，身長九尺鬚眉蒼。徵起適遇風雲會，扶顛始知籌策良。青袍白馬更何有，後漢今周喜再昌。<br/>
　　<small about="#mwt637" typeof="mw:Transclusion">此嘆扈從者濫恩，望宰相得人，以致太平。　<span class="book-name">杜臆</span>：當時封爵太濫，甚至以官賞功，給空名告身，凡應募者，一切皆金紫，公故傷之。其稱張鎬有扶顛籌策語，人或疑之。考史，<span class="date" title="757年">至德二年</span>四月，罷房琯而相鎬，至次年二月，因論史思明不可假威權，又論許叔冀臨難必變，上不喜。且不事中要，故罷相。已而思明果反，叔冀果降賊，其料事之審如此。至兩京收復，俱在鎬相時，孰非宰相之功耶。　夢弼注：青袍白馬，言思明、慶緒可平。後漢今周，以<span class="name">漢光</span>、<span class="name">周宣</span>比肅宗也。<br/>
　　<span class="book-name">漢書·傳贊</span>：攀龍附鳳，並乘天衢，雲起龍驤，化為侯王。<span class="book-name">吴志·魯肅傳</span>：是烈士攀龍附鳳，馳騖之秋。<br/>
　　<span class="book-name">晉書·荀朂傳</span>：汝等亦當宦達人間。　<span class="book-name">前漢·張耳傳</span>：秋毫皆帝力也。<br/>
　　陶潛詩：時來苟冥合。<br/>
　　<span class="book-name">漢書</span>：蕭何發關中老弱未傅者，悉詣軍。<span class="book-name">史記·蕭何傳</span>：漢王引兵東定三秦，何以丞相留收巴蜀，使給軍食。　朱注：蕭丞相，未知何指。蔡夢弼謂<span class="name">杜鴻漸</span>。考<span class="book-name">唐書</span>，肅宗按軍平涼，<span class="name">鴻漸</span>建朔方興復之謀，且錄軍資、器械、儲廥，上之。肅宗喜曰：「靈武，吾之關中，卿乃吾蕭何也」。　舊注云：京師既平，以蕭華留守，故比之蕭何。　錢箋云：房琯自蜀奉冊，留相肅宗，故比之蕭相。兩說互異，當從朱注為正。<br/>
　　<span class="book-name">戰國策</span>：樂羊坐於幕下。　<span class="book-name">漢·高帝紀</span>：運籌帷幄中，決勝千里外，子房功也。　朱注：張子房謂張鎬。<span class="date" title="757年">至德二載</span>五月，琯罷相，以鎬代之。<br/>
　　<span class="book-name">舊唐書</span>：張鎬風儀魁岸，廓落有大志，好談王伯大略，自褐衣拜左拾遺。玄宗幸蜀，徒步扈從，玄宗遣赴行在，至鳳翔，奏議多有弘益，拜諫議大夫，尋代房琯為相。　<span class="book-name">隱逸傳</span>：放情江海。<span class="book-name">說苑</span>：孔子猶江海也。<br/>
　　<span class="book-name">後漢·文苑傳</span>：趙壹身長九尺，美鬚豪眉。<br/>
　　<span class="book-name">雲臺二十八將論</span>：咸能感會風雲。王粲詩：遭遇風雲會，托身鸞鳳間。<br/>
　　徐陵詩：力弱不扶顛。　<span class="book-name">老子</span>：善計不用籌策。<br/>
　　<span class="book-name">南史·侯景傳</span>：先是，大同中童謠曰：「青絲白馬壽陽來」，景渦陽之敗，求錦，朝廷給以青布，悉用為袍，采色尚青。景乘白馬，青絲為轡，欲以應謠。庾子山<span class="book-name">哀江南賦</span>：桀黠構扇，憑陵畿甸。青袍如草，白馬如練。</small><br/>
　　寸地尺天皆入貢，奇祥異瑞爭來送。不知何國致白環，復<small about="#mwt638" typeof="mw:Transclusion">扶又切</small>道<small about="#mwt639" typeof="mw:Transclusion">去聲</small>諸山得銀甕。隱士休歌紫芝曲，詞人解<small about="#mwt640" typeof="mw:Transclusion">下戒切，<span class="book-name">西溪叢語</span>善本作角</small>撰清河<small about="#mwt641" typeof="mw:Transclusion">一云河清</small>頌。田家望望惜雨乾<small about="#mwt643" typeof="mw:Transclusion">音干</small>，布穀處處催春種。淇上健兒歸莫懶，城南思婦愁多夢。安得壯士挽天河，淨洗甲兵長不用。<br/>
　　<small about="#mwt644" typeof="mw:Transclusion">末記禎符迭見，欲及時收功，以慰民心也。　張遠注：前六，頌其已然。後六，禱其將然。　此章四段，各十二句。<br/>
　　<span class="book-name">鶴注</span>：寸地尺天，用<span class="book-name">黃庭經</span>「寸田尺宅」語。顏延之詩：亘地稱皇，罄天作主。<br/>
　　班固<span class="book-name">典引</span>：窮祥極瑞者，皆來坰牧。<br/>
　　<span class="book-name">竹書紀年</span>：帝舜九年，西王母來朝，獻白環玉玦。<br/>
　　<span class="book-name">瑞應圖</span>：王者，宴不及醉。刑罰中，則銀甕出焉。<span class="book-name">孝經援神契</span>：神靈滋液，有銀甕，不汲自滿。<br/>
　　<span class="book-name">莊子</span>：古之所謂隱士者。　錢箋：肅宗即位，泌謁見於靈武，調護<span class="name">玄</span>、<span class="name">肅</span>父子之間，為張良娣、李輔國所惡。及上皇東行有日，泌求去不已，乃聽歸衡山。公以四皓擬泌，蓋惜其有羽翼之功而飄然隱去也。紫芝，見本卷。<br/>
　　<span class="book-name">昭明文選序</span>：詞人才子。　趙注：<span title="文獻通考·卷二百九十七·物異考三：
肅宗乾元二年七月，嵐州合河關河三十里清如井水，四日而變。" class="sectional">是歲七月，嵐州合、關河，黃河三十里，清如冰</span>。蓋收京之祥，此實事也。<span class="book-name">南史</span>：宋元嘉中，河濟俱清，當時以為瑞。鮑照作<span class="book-name">河清頌</span>，其序甚工。<br/>
　　楊惲<span class="book-name">報孫會宗書</span>：田家作苦。按史，<span class="date" title="759年">乾元二年</span>春旱，故有田家望雨之句。　王僧孺詩：思君不得見，望望獨長嗟。<br/>
　　<span class="book-name">爾雅</span>：鳲鳩鴶鵴。注：今之布穀也，江東人呼為獲穀。<span class="book-name">禽經</span>：鳴鳩、戴勝，布穀也。農事方起，此鳥飛於桑間，云五榖可布種也。　鍾憲詩：處處春雲生。　<span class="book-name">吴越春秋</span>：計𥓋曰：春種八谷。<br/>
　　朱注：淇水，在衛地衛州，與相州相鄰。淇上健兒，指圍鄴之兵。城南，謂長安城南。　<span class="book-name">詩</span>：送我乎淇之上矣。　古樂府：健兒須快馬。　<span class="book-name">杜臆</span>：健兒莫懶，速其成功也。思婦愁夢，從<span class="book-name" title="詩經·豳風·東山">東山</span>詩「婦嘆於室」來，以思家之至情動之也。<br/>
　　曹植詩：借問女何居，乃在城南端。　王徽詩：思婦臨高臺。<br/>
　　李尤歌：安得壯士翻日車。<br/>
　　<span class="book-name">六韜</span>：武王問太公：「雨，輜重至軫，何也」，曰：「洗甲兵也」。<span class="book-name">說苑</span>：武王伐紂，風霽而乘以大雨。散宜生曰：「此非妖與」，王曰：「非也，天洗兵也。」</small><br/>
　　<small about="#mwt645" typeof="mw:Transclusion">朱鶴齡曰：中興大業，全在將相得人。前曰「獨任朔方無限功」，中曰「幕下復用張子房」，此是一詩眼目。使當時能專任子儀，終用張鎬，則洗兵不用，旦夕可期，而惜乎肅宗非其人也。王荆公選杜工部詩，以此詩壓卷，其大指不過如此。若玄、肅父子之間，公爾時不應遂加譏切也。<br/>
　　沈壽民曰：兩京克復，上皇還宮，臣子爾時當若何歡忭。乃逆探移仗之舉，遽出誹刺之詞，子美胸中不應峭刻若此。<br/>
　　王嗣奭曰：此詩四轉韻，一韻十二句，句兼排律，自成一體。而筆力矯健，詞氣老蒼，喜躍之意，浮動筆墨間。<br/>
　　唐汝詢曰：<span class="book-name">洗兵馬</span>一篇，有典有則，雄渾闊大，足稱唐雅，識者詳味，當不在<span class="book-name">老將行</span>下。<br/>
　　蔡絛曰：作詩者，陶冶物情，體會光景，必貴乎自得。蓋格有高下，才有分限，不可强致也。譬之秦武陽，氣蓋全燕，見秦王則戰慄失色。淮南王安，好為神仙，謁帝猶輕其舉止，此豈由素習哉。予謂少陵、太白，當險阻艱難，流離困躓，意欲卑而語未嘗不高。至於羅隱、貫休輩，得意偏霸，誇雄逞奇，語欲高而意未嘗不卑。乃知天稟自然，有不能易也。<br/>
　　吴江潘耒曰：<span class="book-name">洗兵馬</span>一詩，乃初聞恢復之報，不勝欣喜而作，寧有暗含譏刺之理。上皇初歸，肅宗未失子道，豈得預探後事以責之。詩人以忠厚為本，少陵一飯不忘君，即貶謫後，終其身無一言怨懟。而錢氏乃謂其立朝之時，即多隠刺之語，何浮薄至是。噫，此其所以為<span class="name">牧齋</span>歟。　又曰：天子之孝，在乎安國家，保宗社。明皇既失天下，肅宗起兵朔方，收復兩京，再造唐室，其孝亦大矣。晚節牽於婦寺，省覲闊疏，子道誠有未盡，若謂其猜忌上皇，并忌其父之臣，有意剪鋤，則深文矣。移宮倉卒，上皇不樂，容或有之。幾為兵鬼之言，出自<span class="book-name">力士傳</span>，稗官片語，乃据以實，肅宗之罪，至比之商臣，楊廣，論人當若是耶。房琯雖負重名，而鮮實效，喪師辱國，門客受賕，罷相亦不為過。子美論救，固是為國惜賢，雖蒙推問，旋即放免，踰年乃謫官，不知坐何事。今言其坐琯黨，亦臆度之辭耳。子美大節，在自拔賊中，歸行在，不在救房琯也。錢氏直欲以此為杜一生氣節，欲推高杜，則極贊房，因極贊房，遂痛貶帝。明末黨人，多依傍一二大老，脱失路，輒言坐某人故，牽連貶謫，怨誹其君，無所不至，此自門戶習氣。杜公心事如青天白日，安有是哉，以此推之，<span class="name">牧齋</span>而秉史筆，三百年人物，枉抑必多。<span title="清稗類鈔·鑒賞類：
錢牧齋早歲登科，交遊滿天下，盡得劉子威、錢功父、楊五川、趙汝師四家書。更不惜重資購古本，書賈奔赴無虛日。用是所積充牣，幾埒內府。中年構拂水山房，鑿壁為架，庋其中。及稱疾告歸，居紅豆山莊，出所藏書，重加繕治，區分類聚，栖絳雲樓上，大櫝七十有三。顧之自喜曰：「我晚而貧，書則可云富矣。」藏書絳雲樓之後十餘日，其幼女中夜與乳婦嬉樓上，翦燭灺，落紙堆中，遂燼。牧齋在樓下驚起，焰已漲天，不及救，倉皇出走。俄頃，樓與書俱盡矣。惟中有明臣誌傳數百本，以當時備撰《明史》，在樓外，未及於難。" class="comment">絳雲</span>一炬，有自來矣。</small><br/>
<br/>
<br/>
<br/>
<br/>
<br/>
　　<span about="#mwt646" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷06#du_shi_xiang_zhu_juan_liu-n935" class="mw-selflink-fragment">杜詩詳註卷六</a></span><br/>
&lt;集部,別集類,漢至五代,杜詩詳註&gt;</p></div><meta typeof="mw:Includes/OnlyInclude/End"/>

</div><div class="licenseContainer licenseBanner dynlayout-exempt" about="#mwt6">
<div><div><div><div>
<p><span class="imageLeft"><span typeof="mw:File"><span><img alt="" resource="./File:PD-icon.svg" src="images/c29_PD_icon.svg_48px_PD_icon.svg.png" decoding="async" data-file-type="drawing" class="mw-file-element" style="width:48; height:48; " data-title="PD-icon.svg-48px-PD-icon.svg.png"/></span></span></span></p>
</div><div>
<div>
<p>本作品在全世界都属于<b><a rel="mw:WikiLink/Interwiki" href="https://zh.wikipedia.org/wiki/公有领域" title="w:公有领域" class="extiw">公有领域</a></b>，因为作者逝世已经超过100年，并且于1929年1月1日之前出版。</p>
</div>
</div><div>
<p><span class="noimageRight"/></p>
</div></div></div></div>
<div class="licensetpl">
<p><span class="licensetpl_short">Public domain</span><span class="licensetpl_long">Public domain</span><span class="licensetpl_link_req">false</span><span class="licensetpl_attr_req">false</span></p>
</div>
</div></section></body></html>
