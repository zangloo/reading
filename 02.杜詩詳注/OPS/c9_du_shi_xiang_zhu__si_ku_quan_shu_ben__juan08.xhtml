<?xml version="1.0" encoding="UTF-8" standalone="yes"?>
<!DOCTYPE html>
<html xmlns="http://www.w3.org/1999/xhtml" xml:lang="zh" dir="ltr"><head><meta charset="UTF-8"/><link type="text/css" rel="stylesheet" href="main.css"/><title>卷八</title><style typeof="mw:Extension/templatestyles" about="#mwt4"><![CDATA[.mw-parser-output .kaiti,.mw-parser-output .Kaiti,.mw-parser-output .KaiTi,.mw-parser-output .template-kai{font-family:"Kaiti SC",TH-Khaai-TP0,TH-Khaai-TP2,TH-Feon-A,楷体,KaiTi,楷体_GB2312,KaiTi_GB2312,FandolKai,华文楷体,STKaiti,TH-Khaai-PP0,TH-Khaai-PP2,Kai,"Kaiti TC",BiauKai,"AR PL UKai CN",標楷體,DFKai-SB,"AR PL UKai HK","AR PL UKai TW",全字庫正楷體,TW-Kai,EUDCKAI,cursive}.mw-parser-output .template-kai:lang(zh-hant),.mw-parser-output .template-kai:lang(zh-hk),.mw-parser-output .template-kai:lang(zh-mo),.mw-parser-output .template-kai:lang(zh-tw),.mw-parser-output .template-kai:lang(nan-tw),.mw-parser-output .template-kai:lang(hak-tw){font-family:"Kaiti TC",標楷體,DFKai-SB,"AR PL UKai HK","AR PL UKai TW",BiauKai,Kai,全字庫正楷體,TW-Kai,"Kaiti SC",TH-Khaai-PP0,TH-Khaai-PP2,TH-Khaai-TP0,TH-Khaai-TP2,TH-Feon-A,楷体,KaiTi,楷体_GB2312,KaiTi_GB2312,FandolKai,华文楷体,STKaiti,"AR PL UKai CN",EUDCKAI,cursive}]]></style><style typeof="mw:Extension/templatestyles mw:Transclusion" about="#mwt6"><![CDATA[.mw-parser-output .licenseContainer{box-sizing:border-box;margin-top:1em;margin-bottom:0.25em;clear:both;width:auto;page-break-before:always;break-before:page}.mw-parser-output .licenseContainer>div:first-child{display:table;border:2px solid #88A;border-collapse:collapse;border-spacing:0 0;empty-cells:hide;box-sizing:border-box;margin:0 auto 0 auto;width:100%;background-color:#F7F8FF}.mw-parser-output .licenseContainer>div:first-child>div:first-child{display:table-row-group}.mw-parser-output .licenseContainer>div:first-child>div:first-child>div:first-child{display:table-row}.mw-parser-output .licenseContainer>div:first-child>div:first-child>div:first-child>div{display:table-cell;padding:5px;vertical-align:middle;width:auto}.mw-parser-output .licenseContainer>div:first-child>div:first-child>div:first-child>div:first-child{text-align:left}.mw-parser-output .licenseContainer>div:first-child>div:first-child>div:first-child>div:nth-child(2){text-align:center}.mw-parser-output .licenseContainer>div:first-child>div:first-child>div:first-child>div:nth-child(2)>div{width:100%}.mw-parser-output .licenseContainer>div:first-child>div:first-child>div:first-child>div:nth-child(2)>div:first-child{display:block;margin:0 auto 0 auto;text-align:left}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2){display:table;border-top:1px solid #88A}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div{display:table-cell;vertical-align:middle}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div:first-child{text-align:center;padding:5px 0;width:40px}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div:nth-child(2){text-align:left;padding:5px;font-size:92%}.mw-parser-output .licenseContainer>div:first-child>div:first-child>div:first-child>div:nth-child(3){text-align:right}.mw-parser-output .licensetpl{display:none}.mw-parser-output .licenseContainer.wst-collapsible-box{clear:both;margin:0.25em 0 0.25em 0;font-size:95%;background-color:#f7f8ff;border:2px solid #88A;text-align:left;line-height:1.6}.mw-parser-output .wst-license-container-title{display:inline-block;padding:0.5em}.mw-parser-output .wst-license-container-content{background:transparent;margin:0;padding:3px;text-align:left}.mw-parser-output .licenseContainer.warningLicenseContainer>div:first-child{border-color:#b22222;background-color:#ffeeee}.mw-parser-output .licenseContainer.warningLicenseContainer>div:first-child>div:first-child>div:first-child>div:nth-child(2)>div:nth-child(2){border-color:#b22222}]]></style></head><body class="mw-content-ltr sitedir-ltr ltr mw-body-content parsoid-body mediawiki mw-parser-output" dir="ltr" xml:lang="zh"><section data-mw-section-id="0"><table style="width:100%; margin-top:0px;border:1px solid #a66a4e; background-color: #daad98; text-align:center;" about="#mwt2" typeof="mw:Transclusion">
<tbody><tr>
<td class="noprint" style="width:0; text-align:left; font-size:small;"><span style="color:#a66a4e">←</span> <a rel="mw:WikiLink" href="c8_du_shi_xiang_zhu__si_ku_quan_shu_ben__juan07.xhtml" title="杜詩詳註 (四庫全書本)/卷07">卷七</a></td>
<td style="width:50%;">杜詩詳註　卷八</td>
<td class="noprint" style="width:25%; text-align:right; font-size:small;"><a rel="mw:WikiLink" href="c10_du_shi_xiang_zhu__si_ku_quan_shu_ben__juan09.xhtml" title="杜詩詳註 (四庫全書本)/卷09">卷九</a>  <span style="color:#a66a4e">→</span></td></tr>
</tbody></table><span about="#mwt2">
</span><div class="kaiti" style="overflow: auto; height:90%; width:100%; writing-mode: vertical-rl; -webkit-writing-mode: vertical-rl; -o-writing-mode: vertical-rl; -ms-writing-mode: tb-rl;writing-mode: tb-rl; layout-flow: vertical-ideographic; overflow:auto; float:right;   font-size:150%; *display: inline; overflow: auto; padding: 9px; " about="#mwt2">
<meta typeof="mw:Includes/OnlyInclude"/><div class="poem" typeof="mw:Extension/poem" about="#mwt587"><p>　　欽定四庫全書<br/>
　　<span id="du_shi_xiang_zhu_juan_ba" about="#mwt9" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#du_shi_xiang_zhu_juan_ba" class="mw-selflink-fragment">杜詩詳註卷八</a></span><br/>
　　翰林院編修仇兆鰲撰<br/>
　　<span id="chu_jia" about="#mwt10" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#chu_jia" class="mw-selflink-fragment">除架</a></span><br/>
　　<small about="#mwt11" typeof="mw:Transclusion">架，瓜架也。此亦秦州秋深作。</small><br/>
　　束薪已零落，瓠<small about="#mwt13" typeof="mw:Transclusion">胡故切</small>葉轉<small about="#mwt14" typeof="mw:Transclusion">一作卷</small>蕭<small about="#mwt15" typeof="mw:Transclusion">一云相</small>疏。幸結白花了，寧辭青蔓除。秋蟲聲不去，暮雀意何如。寒事今牢落，人生亦有初。<br/>
　　<small about="#mwt16" typeof="mw:Transclusion">此見除架而有感也。上四記事，下四寓言。花開瓠結，除蔓何辭，有功成身退之義。秋蟲猶在，暮雀已離，有倏忽聚散之悲。寒事已落，人生亦然，有始盛終衰之慨。<br/>
　　束薪，所以搆架者。<span class="book-name">詩</span>：不流束薪。曹子建詩：零落歸丘山。<br/>
　　<span class="book-name">詩</span>：甘瓠纍之。<span class="book-name">杜臆</span>：瓠與瓜有别，瓜乃總名，瓠是開白花者。　謝惠連詩：蕭疏野趣生。<br/>
　　<span class="book-name">黃臺瓜詞</span>：摘絕抱蔓歸。<br/>
　　江總詩：虛簷静暮雀。<br/>
　　陸倕詩：江關寒事早。　蔡邕<span class="book-name">瞽師賦</span>：時牢落以失次。<br/>
　　<span class="book-name">詩</span>：靡不有初，鮮克有終。截用含蓄。</small><br/>
　　<small about="#mwt18" typeof="mw:Transclusion">唐人工於寫景，杜詩工於摹意。「寧辭青蔓除」能代物揣分，「豈敢惜凋殘」能代物安命。不獨<span class="book-name">麂</span>、<span class="book-name">燕</span>詩善訴哀情也。</small><br/>
　　<span id="fei_qi" about="#mwt19" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#fei_qi" class="mw-selflink-fragment">廢畦</a></span><br/>
　　<small about="#mwt20" typeof="mw:Transclusion">依舊次在秦州詩内。</small><br/>
　　秋蔬擁霜露，豈敢惜凋殘。暮景數枝葉，天風吹汝寒。綠霑泥滓盡，香與歲時闌。生意春如昨，悲君白玉盤。<br/>
　　<small about="#mwt21" typeof="mw:Transclusion">此對廢畦而誌慨也。六句一氣説下。蔬經霜露而凋，但存殘葉數枝耳，況又寒風吹落，勢必綠盡香闌矣。回思春意如昨，不復登君之玉盤，所以可悲。末二追説從前，意帶寓言。黃生謂此詩首尾俱代秋蔬寫意，蔬蓋不自惜而轉為人悲矣。此又一説。　或曰：<span class="book-name">毛詩</span>「風其吹汝」，指籜言，故蔬可稱汝。王子猷云「何可一日無此君」，指竹言，故蔬可稱君。按：一詩中稱汝稱君，名號迭換，恐亦未安。據公詩「登君白玉堂」，乃指君王。<br/>
　　沈約詩：草根積霜露。<br/>
　　劉琨詩序：親友凋殘。<br/>
　　數枝二字略讀，與「吹汝」相對。<br/>
　　何遜詩：念别猶如昨。<br/>
　　唐制：立春，以白玉盤盛細生菜，頒賜羣臣。古詩：委身玉盤中，歷年冀見食。</small><br/>
　　<small about="#mwt22" typeof="mw:Transclusion">黃生曰：此蔬即生菜，杜詩「春盤生菜」可證。生菜即韭菜，歐陽公<span class="book-name">歸田錄</span>可證。又云：風霜曰纏，日月曰夾，霜露曰擁，常字新用，出人意外。<br/>
　　嗣奭曰：糞田為擁，霜露擁蔬，即殺氣亦屬天恩，凋殘豈敢自惜。哀而不怨，有順命意。</small><br/>
　　<span id="xi_feng" about="#mwt23" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#xi_feng" class="mw-selflink-fragment">夕烽</a></span><br/>
　　<small about="#mwt24" typeof="mw:Transclusion">秦州詩。言西征烽火，言鼓角邊郡，言城上胡笳，言侯火懸軍，皆憂吐蕃之亂。此望西方夕烽也。</small><br/>
　　夕烽來不近<small about="#mwt26" typeof="mw:Transclusion">一作止</small>，每日報平安<small about="#mwt27" typeof="mw:Transclusion">一云：夕烽明照灼，了了報平安</small>。塞上傳光<small about="#mwt28" typeof="mw:Transclusion">一作聲</small>小，雲邊落<small about="#mwt29" typeof="mw:Transclusion">一云數</small>點殘。照秦通警急，過隴自艱難<small about="#mwt30" typeof="mw:Transclusion">一云：燄銷仍再滅，煙迴不勝寒</small>。聞道<small about="#mwt31" typeof="mw:Transclusion">去聲</small>蓬萊殿，千門立馬看<small about="#mwt32" typeof="mw:Transclusion">一云：恐照蓬萊殿，城中幾道看</small>。<br/>
　　<small about="#mwt32_2" typeof="mw:Transclusion">此秦州而望夕烽也。平安警急四字，為一詩之眼。上四，喜邊方無事。下四，憂邊警猝來。　凡平安火，止用一炬，故傳光少而落點殘。若警急之報，則炬多光熾，便當照秦過隴矣。蓬萊立馬，西看烽煙也。　隴山在長安之西，秦州在隴山之西，吐蕃又在秦州之西，詩云「來不近」，起於塞外也。自塞上而秦隴，自秦隴而蓬萊，皆從西説向東，層次甚清。<br/>
　　朱注：<span class="book-name">唐六典</span>：凡烽侯所置，大率相去三十里。其放烽有一炬、二炬、三炬、四炬者，隨賊多少而為差焉，近畿封二百七十所。按：唐鎮戍，每日初夜放煙一炬，謂之平安火。<span class="book-name">祿山事跡</span>：潼關失守，是夕平安火不至，帝懼焉。<br/>
　　蔡琰曲：塞上黃蒿兮枝枯葉乾。<br/>
　　鮑照詩：雲邊不可尋。<br/>
　　<span class="book-name">漢書</span>：備邊防警急。曹植詩：邊城多警急。<br/>
　　<span class="book-name">杜臆</span>：失報有罪，誤報有罪，故曰過隴艱難。</small><br/>
　　<span id="qiu_di" about="#mwt33" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#qiu_di" class="mw-selflink-fragment">秋笛</a></span><br/>
　　<small about="#mwt34" typeof="mw:Transclusion">公在秦州，與吐蕃為鄰，故時聞羌笛。　一云吹笛。</small><br/>
　　清商欲盡奏，奏苦血霑衣。他日傷心極，征人白骨歸。相逢恐恨過，故作發聲微。不見秋雲動，悲風稍稍飛。<br/>
　　<small about="#mwt35" typeof="mw:Transclusion">此塞上聞笛，有感征人而發也。奏苦聲微四字，乃上下眼目。奏苦，謂商音悽慘，動人哀思，故想到征人白骨，不禁傷心而泣血也。聲微，謂笛韻悠揚，不起愁怨，秋雲動而風稍飛，摹寫微聲所感之象如此。　<span class="book-name">杜臆</span>：起似尾後餘意，而用作起句，語突而意倍慘。　商音屬秋，主於肅殺，秋雲悲風，對秋景而形容之也。<br/>
　　<span class="book-name">三禮圖</span>：琴本五絃，曰宮、商、角、徵、羽，文王增二，曰少宮、少商。商絃最清而獨悲。宋玉<span class="book-name">笛賦</span>：吹清商，發流徵。<br/>
　　蔡琰詩：長笛聲奏苦。　徐淑詩：淚下兮霑衣。<br/>
　　<span class="book-name">杜臆</span>：他日，指昔日。　應瑒詩：感物傷心。<br/>
　　魏文帝詩：征人伐金鼓。　晉劉琨表：白骨横野。<br/>
　　<span class="book-name">搜神記</span>：發聲而泣。<br/>
　　不見，猶云獨不見。　<span class="book-name">韓非子</span>：師曠奏清徵，有玄雲從西北方起，再奏之，大風至。　庾信詩：秋雲低晚氣。<br/>
　　甄后詩：邊地多悲風。魏文帝樂府：稍稍日零落。</small><br/>
　　<span id="ri_mu" about="#mwt36" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#ri_mu" class="mw-selflink-fragment">日暮</a></span><br/>
　　<small about="#mwt37" typeof="mw:Transclusion">鶴注：詩云羌胡，當是<span class="date" title="759年">乾元二年</span>在秦州作。</small><br/>
　　日暮<small about="#mwt39" typeof="mw:Transclusion">一作落</small>風亦起，城頭烏<small about="#mwt40" typeof="mw:Transclusion">一作鳥，蔡定作烏</small>尾訛。黃雲高未動，白水已揚波。羌婦語還笑<small about="#mwt41" typeof="mw:Transclusion"><span class="book-name">杜臆</span>作笑，舊作哭</small>，胡兒行且歌。將軍别換<small about="#mwt42" typeof="mw:Transclusion">一作上，一作換駿</small>馬，夜出擁雕<small about="#mwt43" typeof="mw:Transclusion">一作彫</small>戈。<br/>
　　<small about="#mwt44" typeof="mw:Transclusion">此咏邊城日暮也。上四，日暮之景。下四，日暮之事。　<span class="book-name">杜臆</span>：日落風起，雲屯波撼，此慮將入寇之象，故羌婦笑而胡兒歌。羌胡，蓋降夷也。邊將擁戈夜出，其惶急可知矣。<br/>
　　<span class="book-name">後漢·五行志</span>：桓帝時童謠曰：城土烏，尾畢逋。<span class="book-name">詩傳</span>：訛，動也。<br/>
　　<span class="book-name">春秋運斗樞</span>：黃雲四合，女訛驚邦。<span class="book-name">淮南子</span>：上為黃雲，下為黃埃。<br/>
　　劉楨詩：方塘含白水。<span class="book-name">楚辭</span>：衝風起兮水揚波。<br/>
　　<span class="book-name">杜臆</span>：前<span class="book-name">寓目</span>詩云「羌女輕烽燧」，此當作「語還笑」無疑。若作「哭」，於下句「歌」字不符。<br/>
　　<span class="book-name">准南子</span>：將軍不敢騎白馬。注：恐為見者所識也。<br/>
　　<span class="book-name">晉語</span>：韓簡挑戰，穆公横琱戈，出見使者。</small><br/>
　　<span id="ye_wang" about="#mwt45" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#ye_wang" class="mw-selflink-fragment">野望</a></span><br/>
　　<small about="#mwt46" typeof="mw:Transclusion">鶴注：詩云遠水孤城，當是<span class="date" title="759年">乾元二年</span>在秦州作。　陰鏗詩：王城野望通。</small><br/>
　　清秋望不極，迢遞起層陰。遠水兼天淨，孤城隱霧深。葉稀風更落，山迥日初沉。獨鶴歸何晚，昏鴉<small about="#mwt47" typeof="mw:Transclusion">鵶同</small>已滿林。<br/>
　　<small about="#mwt48" typeof="mw:Transclusion">此邊秋野望而作也。通首俱望中所見者，水空天淨，一望清曠。城隱霧中，再望迷離。枝枯葉脱，三望蕭疏。山高日落，四望沉冥。又見此時日暮鳥還，昏鴉滿樹，而鶴歸何晚耶。孤飛寡侶，良可歎矣。　望不極，不能極遠也，緊照下句説，非一望無極之謂。　詩以迢遞層陰作眼，中四皆層陰中所望者。顧注作一明一晦説，甚確，但末二不當仍分明晦，蓋日落鳥歸而致慨，乃羈棲自況之意。　趙汸注：遠水孤城，先遠後近。葉稀山迥，先近後遠。　唐汝詢曰：杜公下字善於用虚，如<span class="book-name">晚出左掖</span>篇「融濕」、「去低」，此篇「兼淨」、「隱深」俱沉細可想。<br/>
　　殷仲文詩：獨有清秋日，能使高興盡。　梁武帝詩：長洲望不極。<br/>
　　謝瞻詩：迢遞封畿外。注：遠貌。<span class="book-name">水經注</span>：迢遞相望。　陸仲詩：層巒起層陰。<br/>
　　薛道衡詩：遠水舟如葉。<br/>
　　楊素詩：孤城絕四鄰。<br/>
　　庾成師詩：已見秋葉稀。<br/>
　　何遜詩：獨鶴凌空逝。　班媫妤<span class="book-name">擣素賦</span>：哀離鶴之歸晚。<br/>
　　何遜詩：昏鴉接翅飛。　舊以鶴喻君子，鴉喻小人，於詩意不合。</small><br/>
　　<span id="kong_nang" about="#mwt50" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#kong_nang" class="mw-selflink-fragment">空囊</a></span><br/>
　　<small about="#mwt51" typeof="mw:Transclusion">鶴注：詩言「翠柏苦猶食，晨霞高可餐」，正史所謂在秦州拾橡栗以自給者，當是<span class="date" title="759年">乾元二年</span>作。</small><br/>
　　翠柏苦猶食，明<small about="#mwt53" typeof="mw:Transclusion">一作晨</small>霞高<small about="#mwt54" typeof="mw:Transclusion">一作朝</small>可餐。世人共鹵莽，吾道屬<small about="#mwt55" typeof="mw:Transclusion">音竹</small>艱難。不爨井晨凍，無衣床夜寒。囊空恐羞澀，留得一錢看<small about="#mwt56" typeof="mw:Transclusion">平聲</small>。<br/>
　　<small about="#mwt56_2" typeof="mw:Transclusion">空囊，見安貧之意。首二，作感慨無聊語。三四，空囊之故，五六，空囊之狀。末作諧戲語以自解。　柏苦，猶堪食乎。霞高，尚可餐乎。即<span class="book-name">詩</span>「維南有箕，不可以簸揚。維北有斗，不可以挹酒漿」意。　吳論：世人貴苟得，多鹵莽而獲，吾道守困窮，故值此艱難也，五六正寫艱難意。　<span class="book-name">杜臆</span>：看，乃看守之看。<br/>
　　<span class="book-name">水經注</span>：翠柏蔭峰。<span class="book-name">列仙傳</span>：赤松子好食柏實，齒落更生。又：仙人<span class="name">偓佺</span>，食松柏之實。<br/>
　　<span class="book-name">楚辭</span>：漱正陽而餐朝霞。注：<span class="name">陵陽子明</span>經云：春食朝霞者，日始出赤氣也。相如<span class="book-name">大人賦</span>：呼吸沆瀣兮餐朝霞。隋煬帝<span class="book-name">江南曲</span>：濃苞天外剪明霞。<br/>
　　<span class="book-name">西京雜記</span>：世人皆以為然。　<span class="book-name">莊子</span>：為政焉，弗鹵莽。楊慎曰：不治其剛鹵，不芟其草莽，是謂鹵莽之耕。<br/>
　　<span class="book-name">史記</span>：孔子曰：吾道非耶。　江總集：百王既季，運屬艱難。<br/>
　　應璩<span class="book-name">與曹長思書</span>：樵蘇不爨。　井晨凍，隔宿之冰在井欄也。若井泉在地，雖嚴冬不凍。　梁簡文帝啟：寒井猶冰。<br/>
　　夜卧無衣，則無衾可知矣。何遜詩：故鄉千餘里，兹夕寒無衣。　隋煬帝詩：風聲凄夜寒。<br/>
　　<span class="book-name">史記</span>：如錐之處囊中。　梁武帝<span class="book-name">書評</span>：羊欣書，似婢作夫人，舉止羞澀。<br/>
　　<span class="book-name">史記·司馬相如傳</span>：不分一錢。趙壹詩：文籍雖滿腹，不如一囊錢。</small><br/>
　　<span id="bing_ma" about="#mwt57" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#bing_ma" class="mw-selflink-fragment">病馬</a></span><br/>
　　<small about="#mwt58" typeof="mw:Transclusion">鶴注：詩云「天寒關塞深」，當是<span class="date" title="759年">乾元二年</span>在秦州作。</small><br/>
　　乘爾亦已久，天寒關塞深。塵中老盡力，歲晚病傷心。毛骨豈殊衆，馴良猶至今。物微意不淺，感動一沉吟。<br/>
　　<small about="#mwt59" typeof="mw:Transclusion">病馬，見愛物之心。上四，致病之由。下四，病後傷感。　塵中句，承乘久。歲晚句，承天寒。毛骨不殊，物亦微矣。馴良猶在，意不淺也。感動沉吟，結下截，而并結通章。　或以傷心屬馬，非也。盡其力者，由人，則見病傷心者，亦當屬人。或以「意不淺」指人，亦非也。惟馬有戀人之意，故人對之而不勝感動。<br/>
　　孫萬壽詩：天寒關路長。　庾信詩：久弊風塵俗，殊勞關塞衣。<br/>
　　<span class="book-name">説苑</span>：田子方出，見老馬於野，問御者曰：「此何馬也」，對曰：「故公家畜也，罷而不能為用，故出放之田」，子方曰：「少盡其力，而老棄其身，仁者之所不為也」，命束帛贖之。<br/>
　　<span class="book-name">越國語</span>：今歲晚矣。　應瑒詩：感物傷心。<br/>
　　<span class="book-name">杜臆</span>：毛骨二句，乃不稱力而稱德之意。　<span class="book-name">相馬經</span>：毛束皮，皮束筋，筋束肉，肉束骨，五者兼備，天下之馬也。　後魏盧元明<span class="book-name">鼠賦</span>：毛骨莫充於玩賞。<br/>
　　<span class="book-name">淮南子</span>：馬先馴而後求良。<span class="book-name">水經注</span>：性馴良而易附。<br/>
　　王粲詩：雖物微而命輕。<br/>
　　曹植詩：乖人易感動。　<span class="book-name">竇武傳</span>：故且沉吟。</small><br/>
　　<small about="#mwt60" typeof="mw:Transclusion">申涵光曰：杜公每遇廢棄之物，便説得性情相關，如<span class="book-name">病馬</span>、<span class="book-name">除架</span>是也。</small><br/>
　　<span id="fan_jian" about="#mwt61" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#fan_jian" class="mw-selflink-fragment">蕃劍</a></span><br/>
　　<small about="#mwt62" typeof="mw:Transclusion">鶴注：依梁氏編在<span class="date" title="759年">乾元二年</span>，以詩有風塵未息句，時史思明猶在也。</small><br/>
　　致<small about="#mwt64" typeof="mw:Transclusion">一作至</small>此自僻遠，又非珠玉裝。如何有奇怪，每夜吐光芒。虎氣必騰上<small about="#mwt65" typeof="mw:Transclusion">上聲，一作趠</small>，龍身寧久藏。風塵苦未息，持汝奉明王。<br/>
　　<small about="#mwt66" typeof="mw:Transclusion">蕃劍，不忘用世也。上二敘劍，三四作問辭，五六作答語，末言神奇之物，可以救時，乃開拓一意。龍虎騰躍，所以光怪莫掩。　顧注：劍可靖亂，惜時無知者。豐城獄底，秦州旅次，同一感慨。<br/>
　　<span class="book-name">秦國策</span>：夫秦國僻遠。<br/>
　　<span class="book-name">西京雜記</span>：高帝斬白蛇劍，劍上有七采珠、九華玉。魏文帝書：僕有劍一枚，明珠標首，藍玉飾靶。曹植<span class="book-name">七啟</span>：步光之劍，華藻繁縟。綴以驪龍之珠，錯以荆山之玉。<br/>
　　<span class="book-name">漢書</span>：公孫玃曰：非有奇怪，以難待也。<span class="book-name">魯靈光殿賦</span>：雜物奇怪。<br/>
　　張正見詩：學劍動星芒。<span class="book-name">漢書音義</span>：星光曰芒。劉孝儀<span class="book-name">上東宮啟</span>：劍匿光芒，璧碎符采。<br/>
　　<span class="book-name">吳越春秋</span>：闔閭死，葬以扁諸之劍，金精上揚，為白虎据其上，號曰虎丘。<br/>
　　雷次宗<span class="book-name">豫章記</span>：吳未亡，恒有紫氣見牛斗間，張華問雷孔章，孔章言寶物之精，在豫章豐城。遂以孔章為豐城令。至縣，掘獄，得二劍，其夕牛斗氣不復見。孔章乃留其一，匣而進之，後，華遇害，此劍飛入襄城水中。孔章臨亡，戒其子恆以劍自隨。後，其子為建安從事，經淺瀨，劍忽於腰間躍出，見二龍相隨逝焉。　<span class="book-name">拾遺記</span>：顓頊有騰空劍，在匣中常如龍虎吟。又殷芸<span class="book-name">小説</span>載<span class="book-name">世説</span>云：王子喬墓在京茂陵，國亂時，有人盜發之，惟有一劍懸在空中，欲取之，劍便作龍鳴虎吼，俄而飛上天。<br/>
　　<span class="book-name">東觀漢記</span>：蔡彤為遼東太守，野無風塵。<br/>
　　<span class="book-name">記</span>：明王不作，天下孰能宗予。　駱賓王詩：持此報明君。</small><br/>
　　<small about="#mwt68" typeof="mw:Transclusion">王嗣奭曰：此詩似為以貌取人者發，故言不煩裝飾，而有奇自見。即戡亂濟時，亦非若人不可，於結語深致意焉。<br/>
　　律詩起句，五字皆反聲，此及下章，乃間用古句耳。</small><br/>
　　<span id="tong_ping" about="#mwt69" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#tong_ping" class="mw-selflink-fragment">銅瓶</a></span><br/>
　　<small about="#mwt70" typeof="mw:Transclusion">鶴注：此當與<span class="book-name">蕃劍</span>同時之作。　銅瓶，汲水器。</small><br/>
　　亂後碧井廢，時清瑶殿深。銅瓶未失水，百丈有哀音。側想美人意，應<small about="#mwt71" typeof="mw:Transclusion">平聲</small>悲<small about="#mwt72" typeof="mw:Transclusion">一作非</small>寒甃沉。蛟龍半缺落，猶得折黃金。<br/>
　　<small about="#mwt73" typeof="mw:Transclusion">銅瓶，有感興廢也。首二另提，中四應時清，末二應亂後。　當時有從故宮廢井中拾得銅瓶者，故從亂後追思其盛。此瓶未經失水，則繫以長綆，而轆轤有聲，及其沉没水中，想汲井宮人，應對寒甃而傷悲矣。今者，瓶上蛟龍，半已脱落，猶足准折黃金，蓋以舊宮古物，人知珍重之也。　哀音，連百丈言，不指滴瀝之聲。寒甃沉，謂銅瓶沉溺，不指井穴深沉。　黃生曰：瓶涉美人之手，今乃落于民間，世事豈復堪言。此詩感物傷時，可當沉鬱頓挫四字。　突起一句，隨手撇開，至結尾方挽合，乃古文遥呼徐應之法。<br/>
　　張九齡詩：爾實在時清。　<span class="book-name">漢·禮樂志</span>：眺瑶堂。顏注：以瑶飾堂。瑶殿，即此義也。<br/>
　　庾信詩：銅瓶素絲綆。　董威輦詩：忽焉失水。<br/>
　　<span class="book-name">杜臆</span>：蜀中牽船竹綆曰百丈，此借以名汲水之綆。鮑照詩：百丈不及泉。陸機詩：哀音附靈波。<br/>
　　又詩：側想瑶與瓊。<br/>
　　<span class="book-name">易</span>：井甃无咎。<span class="book-name">風俗通</span>：甃，聚磚修井也。<br/>
　　戴延之<span class="book-name">西征記</span>：太極殿有金井欄、金博山、金轆轤，蛟龍負山於井上。師尹曰：蛟龍，瓶上刻鑄者。<br/>
　　楊慎云：折，當也。</small><br/>
　　<small about="#mwt74" typeof="mw:Transclusion">唐汝詢曰：唐人詩有先後可參証者，張籍<span class="book-name">楚妃怨</span>「梧桐落葉黃金井，横架轆轤牽素綆。美人初起天未明，手拂銀瓶秋水冷」，讀籍詩，杜義自明。<br/>
　　<span class="book-name">隨筆</span>云：此篇蓋見故宮井內汲者得銅瓶而作。首句便說廢井，則下文反覆敘述，為難而曲折宛轉如是。全在時清瑤殿句，追想宮中情景，便覺如許生動，他人畢一生摹寫，不能到也。<br/>
　　今按：中四句，言瑤殿之內，宮人汲水也。「應悲寒甃沉」承「百丈有哀音」。惟井水深沉，故須長綆下汲，而美人生悲。悲字，形容其手柔力怯耳。若云悲銅瓶之沉沒，文氣太促。此瓶失水，應補在蛟龍缺落之上，乃詩家藏針暗渡之法。按：洪仲云：杜五律詩，凡二句開者，七必闔，於此可証矣。</small><br/>
　　<span id="song_yuan" about="#mwt75" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#song_yuan" class="mw-selflink-fragment">送遠</a></span><br/>
　　<small about="#mwt76" typeof="mw:Transclusion">鶴注：此當是<span class="date" title="759年">乾元二年</span>去秦州時所作。詩云「帯甲滿天地」，乃指史思明之亂。又云「歲月晚」、「霜雪清」，見其為冬日也。　<span class="book-name">秦州</span>詩云「孤城山谷間」，此云「鞍馬去孤城」，故知為秦州作矣。</small><br/>
　　帯甲滿天地，胡為君遠行。親朋盡一哭，鞍馬去孤<small about="#mwt77" typeof="mw:Transclusion">一作邊</small>城。草木歲月晚，關河霜雪清。别離已昨日，因見古<small about="#mwt78" typeof="mw:Transclusion">一作故</small>人情。<br/>
　　<small about="#mwt79" typeof="mw:Transclusion">此章乃既行後，作詩以寄贈者。上四，昨日送行之事。下四，今朝憶别之情。　甲兵滿世，胡為遠行，憐而問之也。親朋皆哭，生離而有死别之憂。五六，寫出既去後，中途憔悴之苦。因思<span class="book-name">古别離</span>有「送君如昨日」者，知今古有同悲也。<br/>
　　<span class="book-name">戰國策</span>：帶甲百萬。<br/>
　　古詩：忽如遠行客。<br/>
　　<span class="book-name">謝安傳</span>：親朋畢集。<br/>
　　阮籍詩：鞍馬去遠遊。　<span class="book-name">吳志</span>：呂蒙曰：<span class="name">郝子太</span>，保孤城之守。<br/>
　　<span class="book-name">楚辭</span>：草木搖落而變衰。古詩：歲月忽已晚。<br/>
　　<span class="book-name">後漢·鄧禹傳</span>：關河響動。陶潛詩：關河不可踰。　應瑒詩：遠行蒙霜雪。<br/>
　　<span class="book-name">楚辭</span>：悲莫悲兮生别離。　江淹<span class="book-name">古別離</span>：黃雲蔽千里，遊子何時還。送君如昨日，簷前露已團。不惜蕙草晚，所悲道里寒。　<span class="book-name">杜臆</span>：昨日，猶云前日。<br/>
　　石崇<span class="book-name">思歸引序</span>：倘古人之情，有同於今。　任昉詩：猶我故人情。</small><br/>
　　<small about="#mwt80" typeof="mw:Transclusion">黃生曰：平時别離，已足悲傷，況逢世亂，倍增慘愴。起二語，寫得萬難分手，接聯更作一幅關河送别圖，頓覺班馬悲鳴，風雲變色，使人設身其地，亦自慘然銷魂矣。　又曰：題是<span class="book-name">送遠</span>，即<span class="book-name">古别離</span>而變其名耳，因借江淹詩作。案：所謂古人情者，即<span class="book-name">古别離</span>之情也。<br/>
　　洪仲曰：杜七律謂「古往今來皆涕淚」，足與結語相參証。<br/>
　　單復<span class="book-name">杜律</span>刻本，末句刊作「因見故人情」，亦有意義。蓋此詩上四，已盡送遠之意，下則代遠行者作回答之詞，言當此歲暮天寒，關河慘淡如此，當亦回首親朋曰：别離已成昨日，因想見故人哭别之情也。</small><br/>
　　<span id="ruo_shui_ying" about="#mwt82" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#ruo_shui_ying" class="mw-selflink-fragment">送人從軍</a></span><br/>
　　<small about="#mwt81" typeof="mw:Transclusion">鶴注：弱水、陽關皆屬隴右道，當是<span class="date" title="759年">乾元二年</span>秦州作。　原注：時有吐蕃之役。王粲詩：從軍有苦樂。</small><br/>
　　弱水應<small about="#mwt83" typeof="mw:Transclusion">平聲</small>無地，陽關已近天。今君度砂磧，累<small about="#mwt84" typeof="mw:Transclusion">上聲</small>月斷人煙。好<small about="#mwt85" typeof="mw:Transclusion">去聲</small>武寧論<small about="#mwt86" typeof="mw:Transclusion">平聲</small>命，封侯不計年。馬寒防失道，雪没錦鞍韉。<br/>
　　<small about="#mwt87" typeof="mw:Transclusion">上四，極言遠行之苦。五六，代述其意。七八，作丁寧語。寫景敘情，惻怛入人。　弱水、陽關，唐備吐蕃之所，沙磧又在其外。寧論命，死生不顧也。不計年，遲速勿較也。　黃生曰：無地，謂地盡處。近天，謂天邊頭。此行不但封侯難冀，亦且裏革可虞。但以馬寒雪盛為詞，極慘澹事，偏作濃麗語，此風人善于立言。<br/>
　　<span class="book-name">禹貢</span>：導弱水至於合黎。<span class="book-name">唐志</span>：合黎山在甘州張掖縣。<span class="book-name">寰宇記</span>：弱水東自刪丹縣界，流入張掖縣北二十三里。錢箋：刪丹，漢舊縣，屬張掖郡。　王巾<span class="book-name">頭陀寺碑</span>：飛閣逶迤，下臨無地。<br/>
　　<span class="book-name">元和郡國志</span>：陽關，在沙州壽昌縣西六里，以居玉門之南，故曰陽關，本漢置也，謂之南道，西趨鄯善、莎車。玉門故關，在縣西北百八十里，謂之北道，西趨車師、前庭及疏勒。此西域之門戶也。孟康曰：二關皆在燉煌西界。<span class="book-name">漢·西域傳</span>：阸以玉門、陽關。　岑參詩：「走馬西來欲到天」，即近天之意。<br/>
　　鶴注：沙磧，謂流沙、磧石，自是兩地名。<span class="book-name">禹貢</span>：導弱水餘波入於流沙。<span class="book-name">楚辭</span>：西方之害，流沙千里。注：言西方之地，厥上不毛，流沙滑滑，晝夜流行。西州有礌石磧，北庭都護府有小磧。　錢箋：<span class="book-name">北邊備對</span>：趙信降匈奴，武帝必欲越漠征之。言沙積廣漠，望之漠漠然也。漢以後史家變稱為磧，磧者，沙積也。<br/>
　　曹植詩：千里無人煙。<br/>
　　<span class="book-name">漢書</span>：顏駟曰：文帝好文，而臣好武。<br/>
　　<span class="book-name">後書</span>：班超投筆歎曰：大丈夫當立功異域，以取封侯。亦暗用李廣數奇不遇事。　或云軍中有功即封，不必計定年數。<br/>
　　<span class="book-name">韓非子</span>：齊桓公伐孤竹還，走失道，管仲曰：「老馬之智可用也」。<br/>
　　<span class="book-name">晉·張方傳</span>：割流蘇武帳，以為馬帴。或作韉，馬鞍具也。梁簡文詩：寶馬錦鞍韉。</small><br/>
　　<span id="shi_zhi_zuo" about="#mwt88" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#shi_zhi_zuo" class="mw-selflink-fragment">示姪佐</a></span><small about="#mwt89" typeof="mw:Transclusion">原注：佐草堂在東柯谷。</small><br/>
　　<small about="#mwt89_2" typeof="mw:Transclusion">鶴注：詩云「多病秋風落」，當是<span class="date" title="759年">乾元二年</span>九月作，蓋十月公已入同谷矣。　<span class="book-name">杜臆</span>：秦州詩中，極言東柯之勝，此詩原注謂佐在東柯谷，豈此時公暫寓栗亭耶。但相去不遠，故後詩有「人到鳥應棲」之句。　<span class="book-name">世系表</span>：佐，是襄陽房，殿中侍御史<span class="name">暐</span>之子。<span class="book-name">舊唐書</span>：杜佐終大理正。</small><br/>
　　多病秋風落，君來慰眼前。自聞茅屋趣，只想竹林眠。滿谷山雲起，侵籬澗水懸。嗣<small about="#mwt91" typeof="mw:Transclusion">一作阮</small>宗諸子姪，早覺仲容賢。<br/>
　　<small about="#mwt92" typeof="mw:Transclusion">此喜佐來，而作詩以嘉之。　首尾敘情，中四摹景。　<span class="book-name">杜臆</span>：山雲澗水，即所聞茅屋趣也，因此想竹林之眠，猶二阮之把臂入林耳。<br/>
　　師氏注：七月秋風起，八月風高，九月風落。<br/>
　　謝靈運詩：浮歡眛眼前。<br/>
　　潘岳<span class="book-name">秋興賦</span>：偃息不過茅屋茂林之下。<br/>
　　<span class="book-name">嵇康傳</span>：康與阮籍、阮咸、山濤、向秀、王戎、劉伶，特相友善，號竹林七賢。　何遜詩：空想竹林遊。<br/>
　　陳後主詩：山雲遥似帶。<br/>
　　顧注：澗水自高流下，故曰懸。<br/>
　　<span class="book-name">世説</span>：謝太傅謂子姪。<br/>
　　<span class="book-name">晉書</span>：阮咸，字仲容，籍之姪。</small><br/>
　　<span id="zuo_hai_shan_hou_ji_san_shou" about="#mwt93" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#zuo_hai_shan_hou_ji_san_shou" class="mw-selflink-fragment">佐還山後寄三首</a></span><br/>
　　<small about="#mwt94" typeof="mw:Transclusion">還山，還東柯谷也。</small><br/>
　　山晚黃<small about="#mwt96" typeof="mw:Transclusion">一作浮</small>雲合，歸時恐路迷。澗寒人欲到，林<small about="#mwt97" typeof="mw:Transclusion">一作村</small>黑鳥應<small about="#mwt98" typeof="mw:Transclusion">平聲</small>棲。野客茅茨小，田家樹木低。舊諳疏懶叔，須汝故相攜。<br/>
　　<small about="#mwt99" typeof="mw:Transclusion">首章，贈佐還山。　上四寫暮景，下四念山居。<span class="book-name">杜臆</span>：佐所居，以山雲澗水為勝，故三詩兩及之。須汝相攜，欲與偕隱也。<br/>
　　塞雲多黃，故公詩云「黃雲高未動」，又云「山晚黃雲合」。梁簡文帝詩：洗兵逢驟雨，送陣出黃雲。<br/>
　　陶潛詩：茅茨已就治。<br/>
　　應璩詩：山家無所有，酌醴焚枯魚。<br/>
　　嵇康<span class="book-name">絕交書</span>：性復疏懶。</small><br/>
　　白露黃梁熟，分張素有期。已應<small about="#mwt101" typeof="mw:Transclusion">平聲</small>春得細，頗覺寄來遲。味豈同金<small about="#mwt102" typeof="mw:Transclusion">一作甘</small>菊，香宜配綠<small about="#mwt103" typeof="mw:Transclusion">一作紫</small>葵。老人他日愛，正想滑流匙。<br/>
　　<small about="#mwt104" typeof="mw:Transclusion">次章，望佐寄米也。　八句皆敘事，上半嫌其寄遲，下乃促其速致。　<span class="book-name">杜臆</span>：素有期，謂梁熟則分餉，舊有此例。　菊、葵皆秋時物產，故以相比。他日，言平時。米精則飯滑。<br/>
　　<span class="book-name">月令</span>：季秋之月，白露降，農乃登穀。是黃梁熟於秋候也。樂府：石上慊慊舂黃粱。蘇恭<span class="book-name">本草</span>：黃粱，出蜀漢商浙間，香美勝於諸粱，人謂竹根黃。<br/>
　　鍾會檄：分張守備。後魏高允<span class="book-name">徵士頌</span>：在者數子，仍復分張。<span class="book-name">北史</span>：<span class="name">蠕蠕</span><span class="name">阿那瑰</span>言：老母在彼，萬里分張。<span class="book-name">高僧傳</span>：道安為朱序所拘，乃分張徒衆。王羲之帖：秋當解褐，行復分張。庾信<span class="book-name">傷心賦</span>：兄弟則五郡分張，父子則三州離散。李白詩：不忍雲間兩分張。朱注：分張，分别之時。<br/>
　　<span class="book-name">淮南子</span>：量粟而舂。　吳注古樂府：石上慊慊舂黃粱。<br/>
　　<span class="book-name">本草</span>：菊，一名金蕊。<span class="book-name">月令</span>：孟秋之月，鞠有黃華。<br/>
　　<span class="book-name">詩</span>：七月烹葵及菽。<span class="book-name">閒居賦</span>：綠葵含露。錢箋：<span class="book-name">顏氏家訓</span>：蔡郎者，諱純，遂專呼蓴為露葵。承聖中，有士人聘齊，主客郎李恕問曰：「江南有露葵否」，答曰：「露葵是蓴，水鄉所出，今食者綠葵耳」。</small><br/>
　　幾道泉澆圃，交横落幔<small about="#mwt106" typeof="mw:Transclusion">一作蔓，一作幔落</small>坡。葳蕤秋葉少<small about="#mwt107" typeof="mw:Transclusion">一作小，一作菜色少</small>，隱映野雲多。隔沼連香芰，通林帶女蘿。甚聞霜薤<small about="#mwt108" typeof="mw:Transclusion">下戒切</small>白，重<small about="#mwt109" typeof="mw:Transclusion">平聲</small>惠<small about="#mwt110" typeof="mw:Transclusion">一作薦</small>意如何。<br/>
　　<small about="#mwt111" typeof="mw:Transclusion">三章，索佐寄薤也。　流泉注坡，藉以灌蔬，故菜葉映雲而增綠。且芰蘿之間，雜裁霜薤，故又索其重寄也。芰連各沼，蘿帶一林，二句點圃中景物，然只輕帶，以起霜薤。詩當會意解，方見融貫。重惠，承黃粱説。<br/>
　　<span class="book-name">杜臆</span>：澆圃之泉，即前侵籬之水。　舊説謂泉水交横而落坡，其坡上青翠如幔。汪瑗、顧宸皆云：泉澆圃，幔落坡，乃平對之詞。設幔於坡，以防鳥雀，是為瓜果而設者，交横乃坡上幔影，此另一説。　庾信詩：滴瀝泉澆路。<br/>
　　<span class="book-name">舞鶴賦</span>：浮影交横。　江總詩：曲澗停騶響，交枝落幔陰。<br/>
　　葳蕤有兩解，一作盛貌，一作衰貌。王粲詩：昊天降豐澤，百卉挺葳蕤。鮑照詩：葳蕤被園藿。司馬相如<span class="book-name">封禪書</span>：紛綸葳蕤。注：葳蕤，委頓也。　王融詩：秋葉少欣榮。<br/>
　　盧思道詩：可憐疏復密，隱映當窗人。<br/>
　　<span class="book-name">武陵記</span>：兩角曰菱，三角四角曰芰，通謂之水栗。<br/>
　　范雲詩：通林鳥聲嬌。　<span class="book-name">詩</span>：蔦與女蘿，施於松柏。舊注：女蘿，松蘿也。<br/>
　　<span class="book-name">閒居賦</span>：白薤負霜。<span class="book-name">唐本草</span>：薤是韭類，有赤白二種，白者補而美。<span class="book-name">圖經本草</span>：薤，春秋分時，至冬葉枯。</small><br/>
　　<span id="cong_ren_mi_xiao_hu_sun_xu_ji" about="#mwt112" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#cong_ren_mi_xiao_hu_sun_xu_ji" class="mw-selflink-fragment">從人覓小胡孫許寄</a></span><br/>
　　<small about="#mwt113" typeof="mw:Transclusion">此詩梁氏編在大曆二年夔州詩内。黃鶴謂詩有南州路句，當在西北所作，屬在秦州詩内。<span class="book-name">廣志</span>：猴，一名王孫，一名胡孫。</small><br/>
　　人説南州路，山猿<small about="#mwt115" typeof="mw:Transclusion">誤作猿，當是猴</small>樹樹懸。舉家聞若咳<small about="#mwt116" typeof="mw:Transclusion">山谷作咳，苦革切。舊作駭，一作共愛</small>，為<small about="#mwt117" typeof="mw:Transclusion">去聲</small>寄小如拳。預哂愁胡面，初<small about="#mwt118" typeof="mw:Transclusion">一作何</small>調見馬鞭。許求聰慧<small about="#mwt119" typeof="mw:Transclusion">一作惠</small>者，童稚捧應<small about="#mwt120" typeof="mw:Transclusion">平聲</small>癲。<br/>
　　<small about="#mwt121" typeof="mw:Transclusion">四句分截，上是從人覓，下是許見寄。詩寫胡孫，於其形聲情狀，亦頗詳悉，但意義短淺，恐屬率爾之作，故邵寶疑其可刪。<br/>
　　顧注：兩粤為南州路。　江淹詩：南州饒奇怪。<br/>
　　庾僧淵詩：猿掛入檐枝。掛，即懸樹。<br/>
　　<span class="book-name">山谷别集</span>：駭，當作咳。禺屬猿猴，喜怒飲食常作咳。今按：咳，丘蓋切。喀，乞格切。皆欬聲也。<span class="book-name">新序</span>：<span class="name">袁族目</span><span title="新序·卷七·節士：
東方有士曰袁旌目，將有所適，而饑於道，孤父之盜丘人也見之，下壺餐以與之。袁旌目三餔而能視，仰而問焉。曰：“子誰也”，曰：“我孤父之盜丘人也”，袁旌目曰：“嘻，汝乃盜也，何為而食我。以吾不食也”，兩手據地而歐之，不出，喀喀然，遂伏地而死。" class="sectional">歐之，不出，喀喀然，遂伏地而死</span>。　蔣之翹曰：猿與沐猴相類，其性仁，不貪食，多羣，雄者黑，雌者黃，雄者喜啼。王孫，猴也，狀似愁胡，兩手足如人，其聲嗝嗝若咳，其性躁，見物輒鬬，好殘毁器物。<br/>
　　<span class="book-name">崇安志</span>：武夷山多獼猴，其小者僅如拳。<br/>
　　愁胡，注見首卷。<br/>
　　<span class="book-name">齊民要術</span>：常繫獼猴於馬坊，令馬不畏，辟惡，消百病。　舊注：胡孫能警馬，畜馬者夜則令胡孫警馬背。　張遠注：庾信<span class="book-name">五張寺碑</span>：身雖繫馬，心避騰猿。注引<span class="book-name">維摩經</span>：難化之人，譬如象馬，𢤱悷不調，加諸苦毒，乃可調伏。釋曰：馬有五種：第一，見鞭影即調伏。第二，得鞭乃伏。<br/>
　　<span class="book-name">急就篇注</span>：顛，一作癲。<br/>
　　吳曾<span class="book-name">漫錄</span>云：題是胡孫，而詩以山猿為詞，何也。猴雖猿屬，性大不同，觀柳州<span class="book-name">憎王孫文</span>可見。韓子蒼有<span class="book-name">小胡孫</span>詩云：直疑少陵覓，未解柳州憎。</small><br/>
　　<span id="qiu_ri_ruan" about="#mwt124" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#qiu_ri_ruan" class="mw-selflink-fragment">秋日阮<small about="#mwt125" typeof="mw:Transclusion">一作陳</small>隱居致薤三十束</a></span><small about="#mwt126" typeof="mw:Transclusion">原注：隱居，名昉，秦州人。</small><br/>
　　隱者柴<small about="#mwt128" typeof="mw:Transclusion">一作荆</small>門内，畦蔬遶舍秋。盈筐承露薤，不待致書求。束比青芻色，圓齊玉筯頭。衰年關鬲冷，味暖併<small about="#mwt129" typeof="mw:Transclusion">一作腹，一作復</small>無憂。<br/>
　　<small about="#mwt130" typeof="mw:Transclusion">張遠注：前四隱居致薤，五六言其形色，七八言其氣味。<br/>
　　<span class="book-name">詩</span>：不盈傾筐。<br/>
　　前從姪佐索薤，此不索而自致也。<br/>
　　<span class="book-name">詩</span>：生芻一束，其人如玉。<br/>
　　顧注：玉筯頭，言薤根之白。劉孝威詩：誰憐雙玉筯。<br/>
　　<span class="book-name">本草</span>：陶隱居曰：薤性温補，仙方及服食家皆須之。</small><br/>
　　<span id="qin_zhou_jian_chi" about="#mwt131" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#qin_zhou_jian_chi" class="mw-selflink-fragment">秦州見敕<small about="#mwt132" typeof="mw:Transclusion">一作除</small>目薛三璩<small about="#mwt133" typeof="mw:Transclusion">吳作璩一作據</small>授司議郎畢四曜除監<small about="#mwt134" typeof="mw:Transclusion">平聲</small>察與二子有故遠喜遷官兼述索居凡三十韻</a></span><br/>
　　<small about="#mwt135" typeof="mw:Transclusion">鶴注：詩云「秋風動關塞」，當是<span class="date" title="759年">乾元二年</span>秋作。　敕目，除官目次也。　又曰：司議郎，<span class="date" title="644年">貞觀十八年</span>方置，以比給事中。監察御史十五人，掌分察百僚，巡按州縣，武德初方置，<span class="date" title="648年">貞觀二十二年</span>加二人。　<span class="book-name">唐書</span>：東宮官屬，有司議郎四人，掌侍從規諫，駁正啟奏，并錄東宮記注。　<span class="book-name">舊書·酷吏傳</span>：肅宗時，裴昇、畢曜，同為御史，皆酷毒，尋流黔中。</small><br/>
　　大雅何寥闊<small about="#mwt137" typeof="mw:Transclusion">一作廓</small>，斯人尚典型。交期余潦倒，材力爾精靈。二子聲<small about="#mwt138" typeof="mw:Transclusion">一作陞</small>同日，諸生困一經。文章開穾<small about="#mwt139" typeof="mw:Transclusion">正作窔，鳥弔切</small>奧<small about="#mwt140" typeof="mw:Transclusion">一云隩</small>，遷擢潤朝<small about="#mwt141" typeof="mw:Transclusion">音潮</small>廷。舊好何由展，新詩更憶聽<small about="#mwt142" typeof="mw:Transclusion">平聲</small>。别來頭併白，相見眼終青。<br/>
　　<small about="#mwt143" typeof="mw:Transclusion">首段，賓主並提。　大雅四句，推兩公為文章之伯。二子四句，承上「才力爾精靈」，身困而喜彼陞擢也。舊好四句，承上「交期余潦倒」，身衰而望其垂注也。<br/>
　　<span class="book-name">西都賦序</span>：大雅宏達，於兹為羣。<br/>
　　嵇康詩：何時見斯人。　<span class="book-name">詩</span>：雖無老成人，尚有典型。<br/>
　　<span class="book-name">絕交書</span>：足下舊知吾潦倒粗疏，不切事情。<br/>
　　傅毅<span class="book-name">舞賦</span>：繹精靈之所束。<br/>
　　並除官，故云同日。公罷職，故比諸生。褚少孫<span class="book-name">年表</span>：豈可同日而語之哉。　<span class="book-name">後漢·班超傳</span>：布衣諸生耳。　江淹詩：豎儒困一經。<br/>
　　<span class="book-name">荀子</span>：奧窔之間，枕簟之上。穾奧，深邃之意。<span class="book-name">爾雅</span>：室西南隅謂奧，室東南隅謂穾。<br/>
　　孔融詩：當收舊好。<br/>
　　張華詩：良朋貽新詩。<br/>
　　古詩：相看俱白頭。<br/>
　　阮籍見佳客，則為青眼。</small><br/>
　　伊昔貧皆甚，同憂歲<small about="#mwt144" typeof="mw:Transclusion">一作心</small>不寧。栖遑分半菽，浩蕩逐流萍。俗態猶猜忌<small about="#mwt145" typeof="mw:Transclusion">一作忍</small>，妖<small about="#mwt146" typeof="mw:Transclusion">一作祅</small>氛忽<small about="#mwt147" typeof="mw:Transclusion">一作遂</small>杳冥。獨慚投漢閣，俱<small about="#mwt148" typeof="mw:Transclusion">一作但</small>議哭秦庭。還蜀祗無補<small about="#mwt149" typeof="mw:Transclusion">一作益</small>，囚梁亦固扃。華夷相混合，宇宙一羶腥。<br/>
　　<small about="#mwt150" typeof="mw:Transclusion">此申彼此舊交，及遭逢亂離之故。半菽，頂「貧皆甚」。流萍，頂「歲不寧」。猜忌，指李林甫。妖氛，指安祿山。投閣，身陷賊中。哭秦，乞師回紇。還蜀，不得扈從上皇也。囚梁，朝官被繫洛陽也。渾合、膻腥，陷長安，擾中原也。<br/>
　　<span class="book-name">漢書·項羽傳</span>：歲饑人貧，卒食半菽。注：士卒食蔬菜，以菽雜半之。<span class="book-name">廣絕交論</span>：莫肯費其半菽。<br/>
　　宋何偃詩：流萍依清源。<br/>
　　沈佺期詩：俗態豈恆堅。<br/>
　　妖氛，注見五卷。　<span class="book-name">漢書·景十三王傳</span>：雲蒸列布，杳冥晝昏。<br/>
　　<span class="book-name">揚雄傳</span>：王莽誅甄豐，連及揚雄，時雄校書天祿閣上，治獄使者來，雄恐不能自免，乃從閣上投下，幾死。<br/>
　　<span class="book-name">左傳</span>：吳入郢，申包胥如秦乞師，立依庭牆而哭，日夜不絕聲，勺水不入口，七日，秦師乃出。<br/>
　　<span class="book-name">蜀志</span>：黃權降魏，魏主問之，對曰：「臣降吳不可，還蜀無路，是以歸命」。<br/>
　　<span class="book-name">漢書</span>：梁孝王下鄒陽獄，陽從獄中上書，王立出之。<br/>
　　<span class="book-name">晉書</span>：劉琨<span class="book-name">勸進書</span>：華夷之情允協。</small><br/>
　　帝力收三統，天威總四溟。舊都俄望幸，清廟肅惟馨。雜種<small about="#mwt151" typeof="mw:Transclusion">上聲</small>雖<small about="#mwt152" typeof="mw:Transclusion">一作難</small>高壘<small about="#mwt153" typeof="mw:Transclusion">一作壁</small>，長驅甚建瓴。焚香淑景殿，漲水望雲亭。法駕初還日，羣公若會<small about="#mwt154" typeof="mw:Transclusion">音怪</small>星。宮臣仍點染，柱史正零丁。<br/>
　　<small about="#mwt155" typeof="mw:Transclusion">此記肅宗收京，及二子遷官之事。　收三統，曆數在唐。總四溟，令行海内。<span class="date" title="758年">乾元元年</span>十月，帝還西京，是舊都望幸也。<span class="date" title="759年">乾元二年</span>四月，朝享太廟，是清廟惟馨也。雜種，謂慶緒、思明之徒。長驅，謂既復東京，又圍相州也。焚香，待帝回宮。漲水，俟帝遊宴。朝廷初復，官署缺材，寥寥如會星也。宮臣，謂薛授司議。柱史，謂畢除監察。<br/>
　　<span class="book-name">莊子</span>：帝力於我何有哉。　<span class="book-name">漢·藝文志</span>：聖人必定曆數，以收三統。趙曰：周得天統，商得地統，夏得人統。<br/>
　　<span class="book-name">書</span>：誕將天威。　陰鏗詩：四溟飛旦雨。<br/>
　　<span class="book-name">楚辭</span>：顧念兮舊都。　相如<span class="book-name">封禪文</span>：太山梁父，設壇望幸。蔡邕<span class="book-name">獨斷</span>：天子車駕所至，臣民以為僥倖，故曰幸。<br/>
　　<span class="book-name">詩</span>：於穆清廟，肅雝顯相。　<span class="book-name">書</span>：黍稷非馨，明德惟馨。<br/>
　　<span class="book-name">漢書</span>：羌胡雜種，類不一也。　<span class="book-name">史記·韓信傳</span>：李左車曰：足下深溝高壘，勿與戰。<br/>
　　樂毅傳：長驅至國。<span class="book-name">漢·高帝紀</span>：地勢便利，其以下兵於諸侯，若居高屋之上建瓴水也。<br/>
　　<span class="book-name">長安志</span>：西内安仁殿後，有綵絲院，院西有淑景殿。<br/>
　　夢弼曰：望雲亭亦在西内。<br/>
　　徐陵詩：横橋象天漢，法駕應坤圖。<br/>
　　<span class="book-name">詩</span>：會弁如星。<span class="book-name" title="鄭箋">箋</span>：會，謂弁之縫中，飾以玉，狀似星也。<br/>
　　<span class="book-name">晉書·鄭默傳</span>：宮臣皆受命天朝，不得同之藩國。　後漢崔瑗：草書體，𪑜𪐴點𪑮，狀似連珠。<br/>
　　<span class="book-name">史記</span>：老子為柱下史。　樂府<span class="book-name">滿歌行</span>：零丁荼毒，愁懣難支。</small><br/>
　　官忝趨棲鳳，朝<small about="#mwt156" typeof="mw:Transclusion">音潮</small>回歎<small about="#mwt157" typeof="mw:Transclusion">一作欲</small>聚螢。喚人看<small about="#mwt158" typeof="mw:Transclusion">平聲</small>騕褭，不嫁惜娉婷。掘獄<small about="#mwt159" typeof="mw:Transclusion">一作劍</small>知埋劍<small about="#mwt160" typeof="mw:Transclusion">一作獄</small>，提刀見發硎。侏儒應<small about="#mwt161" typeof="mw:Transclusion">平聲</small>共飽，漁父忌偏醒。旅泊窮清渭，長吟望濁涇。<br/>
　　<small about="#mwt162" typeof="mw:Transclusion">此自述索居之況。　棲鳳，拾遺入朝。聚螢，邸舍荒涼。喚人二句，一開一闔，雖望人顧盻，而自惜廉隅，此借良馬佳人為喻也。埋獄，傷沉淪已久。發硎，幸見用方新。共飽，譏衆人素餐。獨醒，慨直言見斥。清渭，羈迹秦州。濁涇，回念長安也。<br/>
　　康駢<span class="book-name">劇談錄</span>：含元殿左右，立棲鳳、翔鸞兩閣，龍尾道出於閣前。<br/>
　　<span class="book-name">漢·靈帝紀</span>：夜步逐流螢，還至洛陽。<br/>
　　<span class="book-name">子虚賦</span>：罥騕褭，射封豕。郭璞曰：騕褭，神馬，日行千里。<br/>
　　<span class="book-name">前漢·蒯通傳</span>：隱居不嫁，未嘗卑節下意以求仕也。　古樂府<span class="book-name">烏夜啼</span>：歌舞諸年少，娉婷無種則。辛延年詩：不意金吾子，娉婷過我廬。<br/>
　　豐城埋劍，注見本卷。<br/>
　　<span class="book-name">莊子</span>：提刀而立，如新發於硎。<br/>
　　<span class="book-name">東方朔傳</span>：侏儒飽欲死，臣朔飢欲死。<br/>
　　<span class="book-name">楚辭·漁父篇</span>：原曰：「衆人皆醉吾獨醒」，漁父曰：「何不餔其糟而啜其醨」。<br/>
　　梁元帝詩：旅泊依村樹。　<span class="book-name">西征賦</span>：北有清渭濁涇。<br/>
　　應瑒詩：永思長吟。</small><br/>
　　羽書還似急，烽火未全停。師老資殘寇，戎生及近坰。忠臣詞憤激，烈士涕飄零。上<small about="#mwt163" typeof="mw:Transclusion">一云小</small>將<small about="#mwt164" typeof="mw:Transclusion">去聲</small>盈邊鄙，元勳溢鼎銘。仰思調玉燭，誰定握<small about="#mwt165" typeof="mw:Transclusion">一作淬</small>青萍。<br/>
　　<small about="#mwt166" typeof="mw:Transclusion">此又歎鄴城之潰。　羽書仍急，烽火未停，邊報絡繹也。師老，頓兵已久。戎生，思明復熾。憤激涕零，為宦官監兵，王師喪敗也。上將元勳，見功臣可仗。欲調玉燭，青萍誰屬，言當專任李郭，以致太平。<br/>
　　陸賈<span class="book-name">楚漢春秋</span>：黥布反，羽書至。<br/>
　　<span class="book-name">左傳</span>：楚師驟勝而驕，其師老矣。<br/>
　　應璩詩：忠臣不違命。張華詩：壯士懷憤激。<br/>
　　曹操詩：烈士暮年，壯心不已。<br/>
　　<span class="book-name">史記·高帝紀</span>：以宋義為上將。　<span class="book-name">吳越春秋</span>：犯吳之邊鄙。<br/>
　　梁簡文帝詩：護羌擁漢節，校尉立元勳。　陳琳詩：建功不及時，鐘鼎何所銘。<br/>
　　<span class="book-name">爾雅</span>：四時調，謂之玉燭。注：道光照也。束晳詩：玉燭陽明，顯猷翼翼。<br/>
　　陳琳<span class="book-name">答曹植牋</span>：君侯秉青萍、干將之器。注：劍名也。</small><br/>
　　隴俗輕鸚鵡，原情類鶺鴒。秋風動關塞，高卧想儀形<small about="#mwt167" typeof="mw:Transclusion">一作刑，與典型重出</small>。<br/>
　　<small about="#mwt167_2" typeof="mw:Transclusion">末段，自感遠遊，而有懷二子也。　輕鸚鵡，不為世重。類鶺鴒，望切故交。秋風記時，儀形思友也。　此章前三段各十二句，中二段各十句，末段四句收。<br/>
　　<span class="book-name">鸚鵡賦</span>：命虞人於隴坻，閉以彫籠，剪其羽翅。<br/>
　　<span class="book-name">詩</span>：鶺鴒在原，兄弟急難。鄭箋：鶺鴒，水鳥，而在高原，失其常處，則飛鳴求其類。原情，在原之情，或引梁武帝書「原情察咎」，非也。<br/>
　　關塞，注别見。<br/>
　　<span class="book-name">世説</span>：東海王曰：閑習禮度，不如式瞻儀形。<br/>
　　楊慎曰：杜詩「不嫁惜娉婷」，此句有妙理。陳後山衍之云：「當年不嫁惜娉婷，敷粉施朱學後生。不惜捲簾通一顧，怕君著眼未分明。」深得其解矣。蓋士不可輕於從仕，猶女不可輕於許人。著眼未分明，相知之不深也。古人有相知之深，一出而成功者，伊尹、孔明是也。有相知未深，不出以全名者，嚴光、蘇雲卿是也。有相知不深，一出而身名俱敗者，劉歆、荀彧是也。</small><br/>
　　<span id="ji_peng_zhou_gao_san_shi_wu_shi" about="#mwt168" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#ji_peng_zhou_gao_san_shi_wu_shi" class="mw-selflink-fragment">寄彭州高三十五使<small about="#mwt169" typeof="mw:Transclusion">去聲</small>君適虢州岑二十七長<small about="#mwt170" typeof="mw:Transclusion">丁丈切</small>史參三十韻</a></span><small about="#mwt171" typeof="mw:Transclusion">原注：時患瘧病。</small><br/>
　　<small about="#mwt171_2" typeof="mw:Transclusion"><span class="book-name">唐書</span>：彭州濠陽郡，屬劍南道，<span class="date" title="686年">垂拱二年</span>析益州置。虢州弘農郡，屬河南道，<span class="date" title="617年">義寧元年</span>析隋弘農郡置。洙注：彭州，今成都府彭縣。虢州，今河南府盧氏縣。朱注：新舊兩史皆云：<span class="name">高</span>先刺蜀，後刺彭，唯黃鶴作先彭而後蜀。今按此詩云秋來興長，又云隴草洮雲，明是<span class="date" title="759年">乾元二年</span>秋在秦州作。最後公在潭州<span class="book-name">追酬高蜀州人日詩序</span>云：「往居在成都時，高任蜀州刺史」，則知<span class="name">高</span>刺蜀州在後矣。今以兩詩互証，二史之誤顯然。鶴注：史云<span class="date" title="759年">乾元二年</span>五月，貶李峴為蜀州刺史，<span class="name">柳芳</span><span class="book-name" title="唐歷">曆</span>亦云<span class="name">適</span>乾元初刺彭，上元初牧蜀。房琯作<span class="book-name">蜀州先主廟碑</span>載，州將<span class="name">高適</span>建，其末云「公頃自彭遷蜀」，皆與杜詩合，史誤其先後耳。錢箋：<span class="name">適</span><span class="book-name">謝上彭州刺史表</span>云：「始拜宮允，今列藩條，以今月七日，到所部上訖。」則<span class="name">適</span>自詹事，即出刺彭，鶴注是也。高集有<span class="book-name">春酒歌</span>云：「前年持節將楚兵，去年留司在東京。今年復拜二千石，盛夏五月西南行。彭門劍門蜀山裏」，則<span class="name">適</span>之刺彭，在乾元元年，歲月皆可考。　<span class="book-name">岑參集·佐郡思舊遊詩序</span>云：己亥春三月，<span class="name">參</span>自補闕轉起居舍人，夏四月，署虢州長史。則岑之黜官，正<span class="date" title="759年">乾元二年</span>之夏，公詩作於是秋也。</small><br/>
　　故<small about="#mwt174" typeof="mw:Transclusion">一作古</small>人何寂寞，今我獨凄凉。老去才雖<small about="#mwt175" typeof="mw:Transclusion">一作難</small>盡，秋來興<small about="#mwt176" typeof="mw:Transclusion">去聲</small>甚長。物情尤可見，詞客未能忘。海内知名士，雲端各異方。<br/>
　　<small about="#mwt177" typeof="mw:Transclusion">首領全局。　故人何嘗寂寞乎，今我獨見凄凉耳。二句賓主並提。才盡而興猶長，欲遣凄凉也。詞客而處遠方，念及故人也。六句分承上文。<br/>
　　張載<span class="book-name">敘行賦</span>：嗟寂寞而愁予心。<br/>
　　庾信詩：凄凉多怨情。<br/>
　　陸機詩：但為老去年遒。　<span class="book-name">南史</span>：江淹晚節，才思微退，時人謂之才盡。<br/>
　　潘岳有<span class="book-name">秋興賦</span>。<br/>
　　物情可見，謂聚散不常。鮑照詩：物情乖喜歇。<br/>
　　<span class="name" title="鱼豢">魚氏</span><span class="book-name">典略</span>：<span class="name">陳宮</span>少與海内知名之士皆相連結。庾信<span class="book-name">枯樹賦</span>：殷仲文風流儒雅，海内知名。<br/>
　　比二公於雲端，則知其不寂寞矣。　枚乘樂府：美人在雲端。　曹植詩：離别各異方。</small><br/>
　　高岑殊緩步，沈鮑得同<small about="#mwt178" typeof="mw:Transclusion">樊作周</small>行<small about="#mwt179" typeof="mw:Transclusion">戶郎切</small>。意愜關飛動，篇終接混茫。舉天悲富駱，近代惜盧王。似爾官仍貴，前賢命可傷。諸侯非棄擲，半刺已翱翔。詩好幾時見，書成無信<small about="#mwt180" typeof="mw:Transclusion">一作使</small>將。<br/>
　　<small about="#mwt181" typeof="mw:Transclusion">此應「故人何寂寞」。　上四，言二子詩才，可追往古詞人。次四，言二子境遇，猶勝近世詩人。諸侯，點使君。半刺，點長史。詩好二句，惜遠别也。　用意愜當，則機神飛動，此詩思之妙。篇勢將終，而元氣混茫，此詩力之厚。二句極推高岑，實少陵自道也。<br/>
　　湛方生<span class="book-name">遊園詠</span>：任緩步以升降。此言才若高岑，縱舒自如也。<br/>
　　沈鮑：謂沈約、鮑照。　<span class="book-name">詩</span>：攜手同行。<br/>
　　<span class="book-name">文心雕龍</span>：<span class="name" title="王延壽">延壽</span><span class="book-name" title="魯靈光殿賦">靈光</span>，合飛動之勢。<br/>
　　<span class="book-name">莊子·繕性篇</span>：古之人在混茫之中。<br/>
　　<span class="book-name">唐書</span>：富嘉謨，武功人，舉進士，文章本經術，人爭慕之。中興初，官監察御史卒。　又：駱賓王，義鳥人，七歲能賦詩。武后時，除臨海丞，棄官去。徐敬業舉兵，署為府屬，後亡命，不知所之。<br/>
　　又：盧照鄰，范陽人，為鄧王典籤，王重其文，待以相如。調新都尉，病，去官，自沈潁水死。　又：王勃，龍門人，六歲善文辭。補虢州參軍，除名，渡海溺水，悸而卒。　鮑照詩：回首眷前賢。<br/>
　　言四子有才無命，今爾官既達，益嘆前賢可傷矣。<br/>
　　曹冏<span class="book-name">六代論</span>：今之州牧郡守，古之方伯諸侯。杜氏<span class="book-name">通典</span>：<span class="date" title="618年">武德元年</span>，罷郡置州，改太守為刺史，即古諸侯。<br/>
　　庾亮<span class="book-name">答郭豫書</span>：别駕，舊與刺史别乘，其任居刺史之半，安可任非其人。錢箋：<span class="book-name">職原</span>云：別駕、長史、司馬，通謂之上佐。周必大云：郡丞，秦官，惟掌兵馬。自漢迄唐，其名不常，曰別駕，曰司馬，曰治中，曰長史，雖均號上佐，其實從事之長耳。岑為長史，而曰「半刺已翱翔」，賈為司馬，而曰「治中實棄捐」，蓋並可以互稱。　<span class="book-name">楚辭</span>：與道翱翔。<br/>
　　司馬相如<span class="book-name">諭巴蜀檄</span>：故遣信使，曉諭百姓。本言誠信之使。釋寶月詩：有信即寄書，無信長相憶。此以信為使也。姜氏考注：晉宋以還，將信之人，即稱為信。又：<span class="book-name">鮑永傳</span>引<span class="book-name">東觀漢記</span>：遣信人馳至長安。</small><br/>
　　男兒行處是，客子鬭<small about="#mwt182" typeof="mw:Transclusion">一作問</small>身强。羈旅推賢聖，沉綿抵咎殃。三年猶瘧疾，一鬼不<small about="#mwt183" typeof="mw:Transclusion">一作未</small>銷亡。隔日搜脂髓，增寒抱雪霜。徒然潛隙地，有靦屢鮮粧。<br/>
　　<small about="#mwt185" typeof="mw:Transclusion">下兩段，應「今我獨凄凉」。此言多病而凄凉也。行處是，起羈旅。鬬身强，起沉綿。隔日增寒，言瘧作。潛地鮮粧，避瘧鬼也。<br/>
　　陸機詩：男兒多遠志。<br/>
　　阮瑀詩：客子易為戚。　<span class="book-name">易林</span>：鬬身戰天。<br/>
　　<span class="book-name">左傳</span>：羈旅之臣。王弼<span class="book-name">易注</span>：仲尼為旅人，即推賢聖意。古詩：賢聖莫能度。<br/>
　　沈約<span class="book-name">蕭愐碑</span>：因遇沉痾，綿留氣序。　<span class="book-name">後漢·張升傳</span>：偃蹇反俗，立致咎殃。<br/>
　　<span class="book-name">後漢·禮儀志</span>注：<span class="book-name">漢舊儀</span>：顓頊氏有三子，生而亡去，為疫鬼，一居江水，為瘧鬼。　沈約詩：一謝永銷亡。<br/>
　　<span class="book-name">素問</span>：瘧者，陰與陽爭，不得出，是以間日而作。又曰：瘧者之寒，湯火不能温也。<br/>
　　<span class="book-name">記</span>：相見於隙地，曰會。<br/>
　　<span class="book-name">詩</span>：為鬼為蜮，有靦面目。<span class="book-name">任昉集</span>：惟此人斯，有靦面目。</small><br/>
　　何太龍鍾極，於今出處<small about="#mwt187" typeof="mw:Transclusion">上聲</small>妨。無錢居帝里，盡室在邊疆。劉表雖遺恨，龐公至死藏。心微傍魚<small about="#mwt188" typeof="mw:Transclusion">讀作語</small>鳥，肉瘦怯豺狼。隴草蕭蕭白，洮雲片片黃。<br/>
　　<small about="#mwt189" typeof="mw:Transclusion">此言遠客而凄凉也。　龍鍾，歎衰老。出處，傷不遇。帝里，指長安。邊疆，謂東谷。劉表二句，言不輕附人。魚鳥，喜相親。豺狼，恐見噬。草白雲黃，乃邊塞蕭條之象。<br/>
　　王褒書：援筆攬紙，龍鍾横集。<span class="book-name">青箱雜記</span>：古語有二聲合為一字者，如「不可」為「叵」，「而已」為「耳」，蓋起於西域二合之音。龍鍾切為癃，潦倒切為老，謂人之癃老，以龍鍾潦倒目之，音義取此。　錢箋：龍鐘，<span class="book-name">演義</span>謂不昌熾，不翹舉，如䰐鬖、拉搭之類。按：<span class="book-name">荀子·議兵篇</span>：觸之者角摧，隴種、東籠而退耳。注：隴種，遺失貌，如隴之種物然，或曰即鐘也。<span class="book-name">新序</span>作隴鐘而退。龍鐘似即隴種，語轉而然耳。薛蒼舒注：<span class="book-name">廣韻</span>：龍鐘，竹名，世言龍鐘，謂年老如竹之枝葉，搖曳不自矜持。此說杜撰不經。後人<span class="book-name">記事珠</span>等書，據為故實，可笑也。李濟翁<span class="book-name">資暇錄</span>解龍鐘字，尤支離。庾信<span class="book-name">竹杖賦</span>：每與龍鐘之族，幽翳沉沉。注：龍鐘，竹名。亦屬相沿之說。今按<span class="book-name">洞冥記</span>：陽關之外花牛津，時得異石，長十丈，高三丈，立於望仙宮，因名龍鐘石。龍鐘三說不同。如<span class="book-name">洞冥記</span>，是老人身重如石，難移動也。張希良曰：龍鐘二字，有作老憊解者，有作蹭蹬解者，有作下淚解者。王褒書云：授筆攬紙，龍鐘橫集。常建詩云：雙袖龍鐘淚不乾。李端詩云：龍鐘相見誰能免。則下淚之狀也。元載入關<span class="book-name">別妻</span>詩云：年來誰不似龍鐘，雖在侯門不見容。蘇頲詩云：龍鐘踏澗泥。<span class="book-name">品匯</span>注：龍鐘，行不動貌。<span class="book-name">述異記</span>有龍鐘石。皆蹭蹬之狀也。杜詩云：何太龍鐘極。高適詩云：龍鐘還忝二千石。則老憊之狀也。今人謂老人之不潔者曰癃鬆，正龍鐘之訛。張九齡<span class="book-name">答子昂贈竹簪</span>詩云：遺我龍鐘節。龍鐘本是龍種，別為一義耳。<br/>
　　張載詩：出處雖殊途。<br/>
　　<span class="book-name">神仙傳</span>：李仲甫賣筆遼東市，無錢亦與筆。　<span class="book-name">晉書·王道傳</span>：建康，古之金陵，舊為帝里。<br/>
　　<span class="book-name">左傳</span>：盡室而行。　又：搖蕩我邊疆。<br/>
　　劉表、龐公，注見本卷前。　陽縉詩：遺恨没秦宮。<br/>
　　<span class="book-name">絕交書</span>：游山水，觀魚鳥，心甚樂之。　<span class="book-name">離騷</span>：乘白黿兮逐文魚，與汝遊兮河之渚。魚，叶偶許切。<br/>
　　古詩：蕭蕭白楊樹。<br/>
　　何處士詩：香雲片片生。</small><br/>
　　彭門<small about="#mwt190" typeof="mw:Transclusion">一云天彭</small>劍閣外，虢略鼎湖旁。荆玉簪頭冷，巴牋染翰光。烏麻蒸續曬，丹橘露應<small about="#mwt191" typeof="mw:Transclusion">平聲</small>嘗。豈異神仙宅，俱兼山水鄉。竹齋燒藥竈，花嶼讀書床。更得清新否，遥知對屬<small about="#mwt192" typeof="mw:Transclusion">音祝</small>忙。<br/>
　　<small about="#mwt193" typeof="mw:Transclusion">此應「雲端各異方」。彭門虢略，敘明兩州。荆玉、烏麻，承<span class="place">虢</span>，巴牋、丹橘，承<span class="place">彭</span>。四句分記物產之佳。唯神仙宅，故可燒藥。唯山水鄉，故有花嶼。四句合記景地之勝。清新二句，照上「詩好」。對屬忙，身繫官職也。<br/>
　　<span class="book-name">水經注</span>：李冰為蜀守，見氐道縣有天彭山，兩山相對，其形如闕，謂之天彭門，亦曰天彭闕。<br/>
　　<span class="book-name">左傳</span>：東盡虢略。<span class="book-name">後漢·郡國志</span>：陸渾西有虢略地。　<span class="book-name">唐書</span>：虢州，先曰鼎州，以鼎湖名。<span class="book-name">寰宇記</span>：荆山，在鼎湖縣南，出美玉，即黃帝鑄鼎之所。<br/>
　　簪頭，簪於頭也。<br/>
　　<span class="book-name">紙譜</span>：蜀牋紙，盡用蔡倫法，有玉版、貢餘、經屑、表光之名。　<span class="book-name">秋興賦</span>：染翰操紙。<br/>
　　<span class="book-name">本草</span>：胡麻，生中原山谷。陶隱居曰：胡麻當九蒸九曝，熬擣充餌，以烏者為良。<br/>
　　謝莊詩：橘露靡兮蕙煙輕。<span class="book-name">蜀都賦</span>：戶有橘柚之園。<br/>
　　<span class="book-name">天台賦</span>：神仙之窟宅。<br/>
　　崔融詩：由來山水鄉。<br/>
　　<span class="book-name">南越志</span>：長沙瀏陽縣王喬山，有合丹竈。<br/>
　　庾信詩：書卷滿床頭。<br/>
　　蕭揚州<span class="book-name">進士表</span>：詞賦清新。<br/>
　　<span class="book-name">新唐書</span>：沈約、庾信，以音韻相婉附，屬對精密。</small><br/>
　　舊官寧改漢，淳俗本歸<small about="#mwt194" typeof="mw:Transclusion">一作不離</small>唐。濟世宜公等，安貧亦士常。蚩尤終戮辱，胡羯漫猖狂。會待妖<small about="#mwt195" typeof="mw:Transclusion">一作祅</small>氛静<small about="#mwt196" typeof="mw:Transclusion">一作威</small>，論<small about="#mwt197" typeof="mw:Transclusion">平聲</small>文暫裹糧。<br/>
　　<small about="#mwt198" typeof="mw:Transclusion">賓主總收，又應「詞客未能忘」。　寧改漢，刺史依然漢官也。本歸唐，虢州本屬堯封也。位可濟世，則不寂寞矣。自安貧賤，甘受凄凉矣。蚩尤，指祿山。胡羯，指思明。裹糧論文，願與諸人聚首也。　此章首尾各八句，三四兩段各十句，二五兩段各十二句。<br/>
　　陳樂昌公主詩：新官對舊官。　<span class="book-name">漢·百官志</span>：武帝<span class="date" title="前106年">元封五年</span>，置部刺史十三人，掌奉詔條察諸州。<br/>
　　<span class="book-name">詩傳</span>：成王封叔虞於唐，後改號晉。其俗憂深思遠，有堯之遺風。<br/>
　　<span class="book-name">晉書·杜預傳</span>：禹稷之功，期於濟世。　<span class="book-name">史記·高帝紀</span>：公等皆去。<br/>
　　漢<span class="book-name">金鄉長侯成碑</span>：安貧樂道，忽於時榮。<span class="book-name">列子</span>：貧者，士之常也。<span class="book-name">世説</span>：殷仲堪曰：貧者，士之常，焉得登高枝而損其本。<br/>
　　<span class="book-name">史記</span>：黃帝殺蚩尤於涿鹿之野。<br/>
　　前凉主祚令：胡羯氐羌，咸懷竊璽。　<span class="book-name">莊子</span>：浮游不知所求，猖狂不知所往。<br/>
　　魏文帝書：用給左右，以除妖氛。<br/>
　　<span class="book-name">左傳</span>：裹糧坐甲。劉琨詩：裹糧攜弱，匍匐星奔。</small><br/>
　　<small about="#mwt199" typeof="mw:Transclusion">凡排律，多在首聯枙題，若作長排，必在首段總挈。如此篇，用四語標眼，而後用四段分應。下篇用兩語提綱，而後用兩扇對承。細心體翫，方見杜詩脉絡之精密。</small><br/>
　　<span id="ji_yue_zhou" about="#mwt199_2" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#ji_yue_zhou" class="mw-selflink-fragment">寄岳州賈司馬六丈巴州嚴八使<small about="#mwt200" typeof="mw:Transclusion">去聲</small>君兩閣<small about="#mwt201" typeof="mw:Transclusion">黃作閤</small>老五十韻</a></span><br/>
　　<small about="#mwt202" typeof="mw:Transclusion">鶴注：詩云「隴外翻投跡」，當是<span class="date" title="759年">乾元二年</span>秦州作。　<span class="book-name">唐書·地理志</span>：岳州巴陵郡，屬江南西道。巴州清化郡，屬山南西道。　<span class="book-name">賈至傳</span>：坐小法，貶岳州司馬。<span class="book-name">嚴武傳</span>：坐房琯事，貶巴州刺史。<span class="book-name">新書·肅宗紀</span>：九節度使潰，汝州刺史賈至奔於襄鄧。王道俊<span class="book-name">博議</span>謂<span class="name">至</span>貶岳州，實因棄汝之故。吳縝<span class="book-name">唐書糾謬</span>有辯甚明。朱注：本傳謂坐小法，史文未詳耳。　朱又云：<span class="book-name">房琯傳</span>：武貶巴州刺史，在<span class="date" title="758年">乾元元年</span>六月，<span class="book-name">舊書</span>却云貶綿州。按巴州嚴武<span class="book-name">光福寺楠木歌碑</span>題云：衛尉少卿兼御史嚴武。夫在巴州既有碑可證，則舊史言綿州者，非矣。且<span class="book-name">武傳</span>既言貶綿州，而<span class="book-name">房琯傳</span>又載<span class="date" title="758年">乾元元年</span>六月詔曰：武可巴州刺史。何其疏也。黃鶴云武自巴遷綿，亦無據。</small><br/>
　　衡岳啼猿裏，巴州鳥道邊。故人俱不利<small about="#mwt204" typeof="mw:Transclusion">一作別</small>，謫宦兩悠<small about="#mwt205" typeof="mw:Transclusion">一作茫</small>然。開闢乾坤正<small about="#mwt206" typeof="mw:Transclusion">一作大</small>，榮枯雨露偏。長沙才子遠，釣瀨客星懸。<br/>
　　<small about="#mwt207" typeof="mw:Transclusion">首段，總挈大旨。　衡岳、巴州，敘地。故人、謫宦，記事。長沙釣瀨，切姓。盧注：開闢榮枯二句，乃全篇關鍵。　此承謫宦而言，當乾坤反正之日，人各沾恩，特以質有榮枯，故受此雨露者偏異耳。語本微婉，舊注直云歎不得蒙恩而見謫，未免語涉懟上矣。<br/>
　　謝靈運詩：噭噭夜猿啼。<span class="book-name">宜都山川記</span>：峽中猿鳴至清，諸山谷傳其響，泠泠不絕。<br/>
　　<span class="book-name">南中志</span>：鳥道四百里，以其險絕，特上有飛鳥之道耳。<br/>
　　<span class="book-name">春秋元命苞</span>：天地開闢。<br/>
　　朱注：讀太白<span class="book-name">巴陵贈賈舍人</span>詩「聖主恩深漢文帝，憐君不遣到長沙」，方悟此詩「榮枯雨露偏」之旨。　曹植詩：榮枯立可異。<br/>
　　<span class="book-name">漢書</span>：賈誼以大中大夫，謫長沙王太傅。<span class="book-name">西征賦</span>：賈生洛陽之才子。<br/>
　　<span class="book-name">後漢書</span>：嚴光耕富春山中，後人名其釣處為嚴陵瀨。又曰：光武與嚴光共卧，太史奏客星犯帝座甚急。</small><br/>
　　憶昨趨行殿，殷憂捧御筵。討胡愁李廣，奉使<small about="#mwt208" typeof="mw:Transclusion">去聲</small>待張騫。無復<small about="#mwt209" typeof="mw:Transclusion">扶又切</small>雲臺仗，虚修水戰船。蒼茫城七十，流落劍三千。畫角吹<small about="#mwt210" typeof="mw:Transclusion">一作欹</small>秦晉<small about="#mwt211" typeof="mw:Transclusion">一作塞</small>，旄頭俯澗瀍。小儒輕董卓，有識笑苻堅。浪作禽填海，那將血<small about="#mwt212" typeof="mw:Transclusion">一作矢</small>射<small about="#mwt213" typeof="mw:Transclusion">音石</small>天。萬方思助順，一鼓氣無前。陰散陳倉北，晴曛太白巔。亂麻屍積衛，破竹勢臨燕<small about="#mwt214" typeof="mw:Transclusion">平聲</small>。法駕還雙闕，王師下<small about="#mwt215" typeof="mw:Transclusion">去聲</small>八川。此時霑奉引，佳氣拂周旋。貔虎開<small about="#mwt217" typeof="mw:Transclusion">吳作開，一作閒</small>金甲<small about="#mwt218" typeof="mw:Transclusion">刊作匣，非</small>，麒麟受玉鞭。侍臣諳入仗，廄馬解<small about="#mwt219" typeof="mw:Transclusion">胡買切</small>登仙。花動朱樓雪，城凝碧樹煙。衣冠心慘愴，故老淚潺湲。哭廟悲風急，朝<small about="#mwt220" typeof="mw:Transclusion">音潮</small>正<small about="#mwt221" typeof="mw:Transclusion">平聲</small>霽景鮮。月分梁漢米，春給<small about="#mwt222" typeof="mw:Transclusion">一作得</small>水衡錢。内蕊繁於纈，宮莎<small about="#mwt223" typeof="mw:Transclusion">俗本作花，非</small>軟勝綿。恩榮同拜手，出入<small about="#mwt224" typeof="mw:Transclusion">一作處</small>最隨肩。晚著<small about="#mwt225" typeof="mw:Transclusion">涉略切</small>華堂醉，寒重<small about="#mwt226" typeof="mw:Transclusion">平聲</small>繡被眠。轡齊兼秉燭，書枉滿懷牋。<br/>
　　<small about="#mwt227" typeof="mw:Transclusion">此言天寶之末，目擊亂離。收京以後，同為近侍，所謂「開闢乾坤正」也。　趨行殿，詣鳳翔也。捧御筵，謁肅宗也。愁李廣，哥舒敗績。待張騫，徵兵回紇。無臺仗，明皇出奔。虚戰船，西京失守。城七十，河北皆陷。劍三千，軍士潰散。吹秦晉，鼓角震於西方。俯澗瀍，昴星下照東都。董卓符堅，指安史。填海射天，惡其不自量而敢於犯上也。此上言安史之亂。助順無前，言衆心所向。陳倉太白，鑾輿漸近長安。陰散晴薰，太平先有氣象矣。屍積衛，慶緒方敗。勢臨燕，范陽可取。還雙闕，天子回京。下八川，關中盡復。此上言還京之事。奉引，公為扈從。佳氣，喜見舊都。貔虎，指武將。麒麟，指御馬。入仗，朝儀復備。登仙，舞馬仍歸。花雪城煙，初春景色。衣冠指臣，故老指民。天子哭廟，悲往事也。百官朝正，慶維新也。此上言回京後景事。分米給錢，朝官之俸。内蕊宮莎，禁庭之物。拜手隨肩，並為近臣。晚醉寒眠，與共晨夕，轡齊書枉，往來交密也。此上言同朝時情事。<br/>
　　<span class="book-name">前漢書</span>：應劭注：舊典，天子行幸所止，必先遣静室，令先按行，清静殿中。王洙曰：天子行幸所止，曰行殿。<br/>
　　杜審言詩：帝子王臣捧御筵。<br/>
　　<span class="book-name">李廣傳</span>：廣擊匈奴，胡騎得廣，置兩馬間，絡而盛之，此與祿山生擒哥舒相似。<br/>
　　張騫使西域，注别見。<br/>
　　<span class="book-name">哀江南賦</span>：非無北闕之兵，猶有雲臺之仗。<br/>
　　<span class="book-name">西京雜記</span>：武帝作昆明池以習水戰，中有戈船、樓船數百艘。<span class="book-name">秋與</span>詩：武帝旌旗在眼中。借漢言唐，知明皇亦有水戰船矣。<br/>
　　庾信詩：蒼茫風聲慘。　<span class="book-name">杜臆</span>：城七十，借用燕破齊七十餘城事。祿山擁燕地，其所陷河北二十餘郡，多屬齊地。<br/>
　　阮瑀詩：流落恆苦心。　<span class="book-name">越絕書</span>：闔閭葬虎丘，有扁諸之劍三千。<span class="book-name">莊子</span>：趙文王喜劍，劍客來者，三千餘人。<br/>
　　<span class="place">陳</span><span class="name">周弘讓</span>詩：風高噴畫角，雲上舞飛梯。<br/>
　　<span class="book-name">前漢書</span>：昴為旄頭，妖星也。　澗瀍二水，在東都。<span class="book-name">水經注</span>：澗水，出新安縣南白石山，東南入於洛。瀍水，出河南穀城縣北山，東過偃師縣，入於洛。<br/>
　　<span class="book-name">漢書</span>：夏候勝：章句小儒。　<span class="book-name">袁紹傳</span>：董卓按劍叱紹曰：「豎子敢然」，紹勃然曰：「天下健者，豈惟董公」，横刀長揖，逕出，懸節於上東門，而奔冀州。<span class="book-name">鄭太傅</span>：袁本初，公卿子弟，生長京師。<br/>
　　干寶<span class="book-name">晉記</span>：有識尤之。　王洙曰：苻堅違衆伐晉，遂至破敗。撫畜鮮卑，苻融誎之，不聽，後為鮮卑所敗。<span class="book-name">東晉紀</span>：慕容冲攻秦王堅，堅出奔五將山。後秦王姚萇，遣人縊堅於新平佛寺。<br/>
　　<span class="book-name">山海經</span>：赤帝女溺死東海，化為鳥，名精衛，取西山木石填海。<br/>
　　<span class="book-name">商本紀</span>：帝乙無道，為偶人，謂之天神，與之博，令人為行。天神不勝，乃僇辱之，為革囊，盛血，仰而射之，命曰射天。<span class="book-name">史記</span>：宋王偃，盛血以革囊，懸而射之，命曰射天。<br/>
　　<span class="book-name">書</span>：咨爾萬方有衆。　魏崔琰曰：民望助順。<br/>
　　<span class="book-name">左傳</span>：夫戰，勇氣也，一鼓作氣。<br/>
　　<span class="book-name">唐書</span>：鳳翔府寶雞縣，本陳倉，<span class="date" title="757年">至德二載</span>更名。<br/>
　　鳳翔郿縣有太白山。<br/>
　　<span class="book-name">史記</span>：死人如亂麻。　<span class="book-name">何氏語林</span>：祖元珍曰：悲彭城，屍積石梁亭。　<span class="date" title="758年">乾元元年</span>，郭子儀引兵濟河，東至獲嘉，破安太清。太清走保衞州，子儀進圍之。慶緒悉舉鄴中之衆七萬救衛州，子儀偽退，賊逐之至壘垣之下，伏兵起，射之，賊還走，子儀復引兵逐之，慶緒大敗。<br/>
　　<span class="book-name">晉書·杜預傳</span>：今兵威已震，勢如破竹，數節之後，迎刃而解。<br/>
　　<span class="book-name">史記</span>：奉天子法駕，迎於代邸。　張正見詩：雙闕並凌虚。<br/>
　　<span class="book-name">詩</span>：王師之所。　<span class="book-name">關中記</span>：關内八水。<span class="book-name">上林賦</span>：八川分流。<br/>
　　<span class="book-name">漢·郊祀志</span>：禮月之夕，奉引復迷。韋昭曰：奉引，前導引車。<br/>
　　<span class="book-name">漢·光武紀</span>：氣佳哉，鬱鬱蔥蔥。　<span class="book-name">玉藻</span>：周旋中規。<br/>
　　<span class="book-name">詩</span>：如虎如貔。　蔡琰詩：金甲耀日光。<br/>
　　<span class="book-name">杜陽雜編</span>：代宗嘗幸興慶宮，於複璧間得寶匣，匣中獲玉鞭，鞭末有文曰「軟玉鞭」，即天寶中異國所獻。光可鑑物，節文端妍。屈之則頭尾相就，舒之則勁直如繩，雖以斧鑕鍛斫，終不傷缺。<br/>
　　<span class="book-name">齊職儀</span>：乘黃，獸名，龍翼馬身，黃帝乘之而仙，後因以名廄。王隱<span class="book-name">晉書</span>：宣帝内廄馬，一日風静天霽，有羽鶴飛至廄，化為青衣童子，騎二大馬，乘空而去。錢箋：上皇教舞馬百匹，銜杯上壽。祿山克長安，皆運載詣洛陽。收京後，當復舊也。　夏侯湛<span class="book-name">東方朔畫贊</span>：棄俗登仙。<br/>
　　馮衍<span class="book-name">顯志賦</span>：伏朱樓而四望。<br/>
　　江淹詩：碧樹露阡阡，生煙紛漠漠。<br/>
　　漢樂府：臣吏衣冠。　陸機詩：慘愴恆鮮歡。<br/>
　　<span class="book-name">西征賦</span>：訊諸故老。<span class="book-name">孔叢子</span>：孔子<span class="book-name">丘陵歌</span>，惟以永嘆，涕霣潺湲。<br/>
　　<span class="book-name">記</span>：有焚先人之廟，則哭三日。<span class="book-name">舊唐書</span>：太廟為賊所焚，子儀復京師，權移神主於大内長安殿。上皇還，謁廟請罪，肅宗素服，向廟哭三日。　應璩書：悲風起於閨門。<br/>
　　<span class="book-name">新書</span>：<span class="date" title="758年">乾元元年</span>正月戊寅朔，上皇御宣政殿，授皇帝受命傳國寶。<br/>
　　王洙曰：梁漢間所出儲米，月分廪給也。謝承<span class="book-name">後漢書</span>：章帝分梁漢儲米給民。<br/>
　　<span class="book-name">漢書</span>：<span class="date" title="前72年">本始二年</span>春，以水衡錢為平陵，徙民起第宅。應劭曰：水衡與少府，皆天子私藏。徐陵詩：金督水衡錢。<br/>
　　内蕊、宮莎，乃大内所種花草，從亂後見之，故喜溢於詞。纈綿，特借以比況耳。盧注解作宮衣之花草，非是。　<span class="book-name">説文</span>：纈，結也，繫彩繒為文也。杜牧之詩：花塢團宮纈。韓退之詩：碎纈滿紅杏。俱屬借形語。<br/>
　　<span class="book-name">漢書</span>顏注：莎，即青莎草。<span class="book-name">爾雅翼</span>：莎，莖葉似三稜，根周匝多毛，名香附子。<span class="book-name">拾遺記</span>：方丈山有莎蘿草，細如髮，一莖百尋，柔軟香滑。　束晳<span class="book-name">餅賦</span>：弱似春綿，白若秋練。<br/>
　　恩榮，承月分二句。出入，承内蕊二句。　謝靈運詩：何以報恩榮。　<span class="book-name">書</span>：拜手稽首。　<span class="book-name">記</span>：五年以長，則肩隨之。<br/>
　　陸雲詩：思樂華堂，雲搆崇臺。公王有酒，薄言饗之。<br/>
　　<span class="book-name">後漢書</span>：<span class="name">藥崧</span>家貧，為郎，獨直臺，無被，枕杫。帝聞而嘉之，詔給帷被皁袍。<br/>
　　古詩：何不秉燭遊。<br/>
　　趙注：書枉，言在禁掖時往來尺書也。</small><br/>
　　每覺昇元輔，深期列大賢。秉鈞方咫尺，鍛翮<small about="#mwt230" typeof="mw:Transclusion">一作羽</small>再聯翩。禁掖朋從改<small about="#mwt231" typeof="mw:Transclusion">一作換</small>，微班性命全。青蒲甘受<small about="#mwt232" typeof="mw:Transclusion">一作就</small>戮，白髮竟誰憐。弟子貧原憲，諸生老伏<small about="#mwt233" typeof="mw:Transclusion">當作服</small>虔。師資謙未達，鄉黨敬何<small about="#mwt234" typeof="mw:Transclusion">一作推</small>先。舊好腸堪斷，新愁<small about="#mwt235" typeof="mw:Transclusion">一作秋</small>眼欲穿。翠乾<small about="#mwt236" typeof="mw:Transclusion">音干</small>危棧竹，紅膩小湖<small about="#mwt237" typeof="mw:Transclusion">一作池</small>蓮。賈筆論<small about="#mwt238" typeof="mw:Transclusion">平聲</small><span class="book-name">孤憤</span>，嚴詩<small about="#mwt239" typeof="mw:Transclusion">一作君</small>賦幾篇。定知深意苦<small about="#mwt240" typeof="mw:Transclusion">一作好</small>，莫使衆人傳。貝錦無停織，朱絲有斷絃。浦鷗防碎首，霜鶻不空拳。地僻昏炎瘴，山稠隘石泉。且將棋度日，應<small about="#mwt242" typeof="mw:Transclusion">平聲</small>用酒為年。典郡終微眇，治<small about="#mwt243" typeof="mw:Transclusion">平聲</small>中實棄捐。安排求傲吏，比興<small about="#mwt244" typeof="mw:Transclusion">去聲</small>展歸田。去去才難得，蒼蒼理又玄。古人稱逝矣，吾道卜終焉。隴外翻投跡，漁陽復控弦。笑為妻子累，甘與歲時遷。親故行稀少，兵戈動接連。他鄉饒夢寐，失侶自迍邅。<br/>
　　<small about="#mwt247" typeof="mw:Transclusion">此言方登仕籍，旋被謫遷。在嚴、賈，不免憂讒畏譏，在已，則又衰頹羈旅，所謂「榮枯雨露偏」也。　元輔，言相位。大賢，指嚴、賈。勢可秉鈞，而連翩放逐，此敘兩公外除。朋從承上，性命起下。青蒲受戮，疏救房琯。白髮誰憐，孑身寥落也。公以原憲、服虔自處，而後輩嫌其貧老，因言師資雖不敢居，鄉黨獨不當先敬乎。此上，自敘失官窮老，舊好新愁，故人遠去。巴棧岳蓮，兩州時景。賈筆嚴詩，兩公才思。意苦莫傳，恐被指摘也。下四，申明此意。無停織，曲為羅織。有斷絃，易遭傷毁。浦鷗，喻二公之受侮。霜鶻，比讒人之肆毒。地僻指岳，山稠指巴。至此而藉棋酒，亦無聊甚矣。典郡，指州刺史。治中，指州司馬。安心而受外吏，託興而念歸田，則一官不足戀矣。此上，敘嚴、賈遠謫。去去，惜二公之才，蒼蒼，歎二公之遇。稱逝，當見幾而作。卜終，言無意用世。隴外，公所居。漁陽，思明地。憂控絃，故覺妻子為累。遠投迹，故與歲月俱遷。親故二句，又申控絃。他鄉二句，又申投迹。失侣，憶二公也。此上，自敘客況凄凉。<br/>
　　成公綏詩：尹為媵臣，遂作元輔。<br/>
　　<span class="book-name">詩</span>：秉國之鈞。<br/>
　　<span class="book-name">淮南子</span>：飛鳥鍛羽。許慎注：鍛，殘羽。　江孝嗣詩：驅馬一連翩。<br/>
　　禁掖，禁庭，有左右掖門也。　張華詩：朋從自遠至。<br/>
　　<span class="book-name">出師表</span>：苟全性命於亂世。<br/>
　　<span class="book-name">漢書</span>：元帝欲易太子，史丹直入卧内，伏青蒲上泣諫。服虔曰：青緣，蒲席也。<br/>
　　左思詩：馮公豈不偉，白首不見招。<br/>
　　原憲，註見本卷。　<span class="book-name">莊子</span>：天地豈私貧我哉。此貧字活用。<span class="book-name">趙充國傳</span>：充國請行，上老之。此老字活用。楊誠齊謂實字而虚用，是也。<br/>
　　<span class="book-name">後漢·儒林傳</span>：服虔，字子慎，少入太學受業，有雅才，著<span class="book-name">春秋左氏傳解</span>行於世。顧炎武曰：古文經史，皆是寫本，久客四方，未必能攜。一時用事之誤，自所不免。詩云「諸生老伏虔」，本用濟南伏生事。伏生，名勝，非虔。後漢有服虔，非伏也。<br/>
　　<span class="book-name">老子</span>：善人，不善人之師。不善人，善人之資。此所謂師資。<span class="book-name">世説</span>：孔融見李膺曰：「先君與老君，有師資之道」。<br/>
　　<span class="book-name">孟子</span>：鄉人長於伯兄一歲，則誰敬。敬何先，即<span class="book-name">壯遊</span>詩「坐深鄉黨敬」之意。<br/>
　　<span class="book-name">左傳</span>：未繼舊好。　鮑照詩：行子心腸斷。<br/>
　　隋王眘詩：新愁還復多。<br/>
　　棧，用竹編，竹枯乾，則棧道危矣。<br/>
　　<span class="book-name">漢書</span>：賈君房下筆，言語妙天下。賈筆本此。　趙注：<span class="book-name">南史</span>有<span title="南史·卷三十九·列傳第二十九" class="source">三筆六詩</span>。<span class="book-name">杜臆</span>引<span class="book-name">老學菴筆記</span>云：賈筆，謂賈之文。南朝詞人謂文為筆，故<span class="book-name">沈約傳</span>云：玄暉善為詩，彦昇工於筆，約兼有之。梁簡文論文章之弊曰：詩既若此，筆又如之。<span class="book-name">任昉傳</span>又有沈詩、任筆語。故杜以「賈筆」對「嚴詩」，而杜牧亦云：「杜詩韓筆愁來讀，似倩麻姑癢處搔」，亦襲南朝語。余謂賈筆句，借用<span class="name" title="賈長沙">長沙</span>痛哭流涕語，至嚴詩句，則借嚴助事。按：<span class="book-name">助傳</span>云：作賦頌十數篇。賦、頌，皆詩之流也。　<span class="book-name">漢書·司馬遷傳</span>：韓非囚秦，<span class="book-name">説難</span>、<span class="book-name">孤憤</span>。<br/>
　　<span class="book-name">詩</span>：萋兮斐兮，成是貝錦。箋云：喻讒人集己過以成於罪，猶女工之集采色以成錦文。<br/>
　　鮑照詩：直如朱絲繩。<br/>
　　曹植書：不能摧身碎首，以答厚德。<span class="book-name">抱朴子</span>：息禽所發憤而碎首。<br/>
　　又：空拳入石。<span class="book-name">易林</span>：空拳握手。<br/>
　　隋王胄詩：五嶺常炎鬱，百越多山瘴。　炎瘴，屬岳州。石泉，屬巴州。<br/>
　　唐茂州有石泉縣，今四川龍安府屬縣。<span class="book-name">北山移文</span>：石泉咽而下愴。<br/>
　　何遜詩：離離堪度日。<br/>
　　<span class="book-name">後漢·黃香傳</span>：典郡從政，固非所堪。又，張酺疏：剖符典郡，班政千里。<br/>
　　<span class="book-name">晉·職官志</span>：州置别駕、治中、從事。杜氏<span class="book-name">通典</span>：治中，舊州職也。隋時州廢，遂為郡官。<span class="date" title="583年">開皇三年</span>，改治中為司馬。唐武德初，復為治中，高宗即位，改諸州治中並為司馬。錢箋：<span class="book-name">梁書</span>：陸閑為揚州治中，辭職，高祖聽與府司馬換廨居之。　甄皇后樂府：莫用賢豪故，捐棄素所愛。<br/>
　　<span class="book-name">莊子</span>：安排而去化，乃入於寥天一。　安排，安受造物之推排也。　杜定功曰：莊子嘗為漆園吏，楚威王聘之，欲以為丞相。謂使者曰：「亟去，無汙我」，故曰傲吏。郭璞詩：漆園有傲吏。<br/>
　　詩有六義，三曰止，四曰興。　張衡<span class="book-name">歸田賦</span>注：順帝時，閹官用事，衡欲歸田里，作<span class="book-name">歸田賦</span>。<br/>
　　蘇武詩：去去從此辭。　<span class="book-name">論語</span>：才難。<br/>
　　<span class="book-name">莊子</span>：天之蒼蒼，其正色耶。　<span class="book-name">老子</span>：玄之又玄。<br/>
　　<span class="book-name">漢書</span>：楚元王敬禮穆生，常為設醴，及王戊即位，忘設醴，穆生退曰：「可以逝矣」，遂謝病去。<br/>
　　<span class="book-name">史記</span>：西狩見麟，仲尼曰：「吾道窮矣」。　<span class="book-name">國語</span>：子犯知文公之安齊而有終焉之志也。<span class="book-name">王羲之傳</span>：初渡浙江，便有終焉之志。江總<span class="book-name">修心賦</span>：卜居山陰却陽里，貽厥子孫，有終焉之心。<br/>
　　<span class="book-name">莊子</span>：<span title="莊子·天地第十二：
且若是，則其自爲處危，其觀臺多物，將往投跡者衆。" class="sectional">多物，將往投迹者衆</span>。揚雄<span class="book-name">解嘲</span>：擬足而投迹。<br/>
　　漁陽，即范陽，時史思明復反。　<span class="book-name">嚴安傳</span>：鍛甲摩劍，矯箭控弦。<br/>
　　<span class="book-name">修心賦</span>：庶忘累於妻子。<br/>
　　陸機<span class="book-name">嘆逝賦</span>：追計平生同時親故。<br/>
　　左思<span class="book-name">蜀都賦</span>：桑梓接連。<br/>
　　謝靈運詩：夢寐佇歸舟。<br/>
　　<span class="book-name">易</span>：屯如邅如。左思詩：英雄多迍邅。</small><br/>
　　多病加<small about="#mwt249" typeof="mw:Transclusion">一作成</small>淹泊，長吟阻静便。如公盡雄俊，志在必騰騫<small about="#mwt250" typeof="mw:Transclusion">一云：公如盡憂患，何事有陶甄。樊云：如公盡雄俊，何事負陶甄</small>。<br/>
　　<small about="#mwt250_2" typeof="mw:Transclusion">末用賓主並收，自歎而望人也。　加淹泊，留滯他鄉。阻静便，意不自適。雄俊騰騫，言二公之才，不能終抑，其後賈果為散騎常侍，嚴亦為劍南節度使。　此章八句起，四句結，中兩大段各四十四句。<br/>
　　静便，注見首卷。<br/>
　　曹植<span class="book-name">七啟</span>：雄俊之徒，交黨結倫。<br/>
　　騫崩之騫，音褰，馬腹病也，在先韻。鶱騰之鶱，音軒，鳥飛舉也，在元韻。孫愐謂鶱字不可入先韻。朱注：考<span class="book-name">漢書</span>「斬將搴旗」，注云：搴，取也。<span class="book-name">韻會</span>：搴，古通作騫。杜詩用「騰騫」，蓋以騫取為義。今按<span class="book-name">考工記</span>：梓人為筍𥵂，小體騫腹。注：身小而腹縮，可以騫舉也。亦作掀舉之義。及考宋鄭庠<span class="book-name">古韻</span>，則真、文、元、寒、删、先，六韻皆協先音，即作騰鶱，亦自合也。<br/>
　　前章寄高岑，語無悲憫，以彭州虢州，乃除授也，故曰「諸侯非棄擲，半刺已翱翔」。此章寄嚴、賈，詞多感慨，以巴州岳州，乃貶謫也，故曰「典郡終微眇，治中實棄捐」。同一官職，而詞語不同，意各有為耳。後段歸田，以目前境界言。騰鶱，以將來遇合言。上下自不相背。</small><br/>
　　<small about="#mwt252" typeof="mw:Transclusion">羅大經曰：楊子幼以「南山種豆」之句殺其身，此詩禍之始也。至於「空梁落燕泥」，并「庭草無人隨意綠」句，非有所譏刺，徒以琱斲工巧，為暴君所忌嫉，至賈奇禍，則詩真可畏哉。少陵<span class="book-name">寄賈至嚴武</span>詩云：「賈筆論<span class="book-name">孤憤</span>，嚴詩賦幾篇。定知深意苦，莫使衆人傳。貝錦無停織，朱絲有斷絃。浦鷗防碎首，霜鶻不空拳」，蓋深戒之也。劉禹錫種桃之句，不過感歎之詞耳，非甚有所譏刺，然亦不免於遷謫矣。<br/>
　　楊德周<span class="book-name">讀杜漫語</span>曰：「世情只益睡」，是閲世語。「吾生亦有涯」，是達生語。「男兒行處是，客子鬬身强」，是真閲歷語。「物情尤可見，詞客未能忘」，是真聲氣語。「侏儒應共飽，漁父忌偏醒」，「心微傍魚鳥，肉瘦怯豺狼」，必身經憂患，纔曉讀斯語。「定知深意苦，莫使衆人傳。貝錦無停織，朱絲有斷絃」，必身罹讒謗，纔曉讀斯語。</small><br/>
　　<span id="ji_zhang_shi_er_shan_ren_biao_san_shi_yun" about="#mwt253" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#ji_zhang_shi_er_shan_ren_biao_san_shi_yun" class="mw-selflink-fragment">寄張十二山人彪三十韻</a></span><br/>
　　<small about="#mwt254" typeof="mw:Transclusion"><span class="book-name">唐詩紀事</span>：彪，蓋潁洛間静者，天寶末，將母避亂，嘗有<span class="book-name">北遊酬孟雲卿</span>詩曰「：善道居貧賤，潔服蒙塵埃。慈母憂疢疾，室家念栖哀」，又有<span class="book-name">神仙</span>詩曰：「長老思養壽，後生笑寂寞。五穀無長年，四氣乃靈藥」，讀二詩，公詩始明。　詩云「三違潁水春」，自<span class="date" title="757年">至德二載</span>至<span class="date" title="759年">乾元二年</span>，凡三春也，當在是年秋秦州作。</small><br/>
　　獨卧嵩陽<small about="#mwt256" typeof="mw:Transclusion">一作雯</small>客，三違潁水春。艱難隨老母，慘澹向時人。謝氏尋山屐，陶公漉<small about="#mwt257" typeof="mw:Transclusion">音鹿</small>酒巾。羣凶彌宇宙，此物在風塵。歷下辭姜被，關西得孟鄰。早通交契密。晚接道流新。<br/>
　　<small about="#mwt258" typeof="mw:Transclusion">首言山人奉母入關，往時得以相遇。　嵩潁，本山人所居，其艱難慘澹而來，總為母依人耳。風塵之際，猶帶屐巾，避亂而不忘逸興也。歷下早通，記初交之地。關西晚接，記再遇之緣。　<span class="book-name">杜臆</span>：山人以道術名，而公極稱其孝，有關世教不淺。<br/>
　　<span class="book-name">述征記</span>：嵩山，東曰太室，西曰少室，相去十七里，嵩，其總名。<span class="book-name">括地志</span>：在洛州陽城縣西北。　張遠注：彭祖云：上士異床，下士異被。服藥百裹，不如獨臥。<br/>
　　<span class="book-name">水經</span>：潁水出潁川陽城縣西北少室山，東南入於淮。<br/>
　　<span class="book-name">史記·管仲傳</span>：知我有老母也。<br/>
　　<span class="book-name">淮南子</span>：今之時人。<br/>
　　<span class="book-name">謝靈運傳</span>：尋山陟嶺，必造幽峻，嘗著木屐，上山則去前齒，下山則去後齒。<br/>
　　<span class="book-name">陶潛傳</span>：郡將侯潛，逢其酒熟，取頭上葛巾漉酒，畢，還復著之。<br/>
　　此物，頂屐與巾。<span class="book-name">古詩</span>：此物何足貴，但感别經時。　<span class="book-name">答賓戲</span>：彼皆躡風塵之會，履顛沛之勢。<br/>
　　<span class="book-name">海内先賢傳</span>：姜肱事繼母，年少，肱兄弟同被而寢，不入室，以慰母心。<br/>
　　<span class="book-name">列女傳</span>：孟子之母，凡三徙而舍學宮之傍。<br/>
　　<span class="book-name">北山移文</span>：覈元元於道流。</small><br/>
　　静者心多妙<small about="#mwt259" typeof="mw:Transclusion">一作好</small>，先生藝絕倫。草書何太古<small about="#mwt260" typeof="mw:Transclusion">一云應甚苦</small>，詩興<small about="#mwt261" typeof="mw:Transclusion">去聲</small>不無神。曹植休前輩，張芝更後身。數篇吟可老，一字賣<small about="#mwt262" typeof="mw:Transclusion">舊作買</small>堪貧。將恐曾<small about="#mwt263" typeof="mw:Transclusion">音層</small>防寇，深潛<small about="#mwt264" typeof="mw:Transclusion">一作情</small>託所親。寧聞倚門夕，盡力潔餐晨。<br/>
　　<small about="#mwt265" typeof="mw:Transclusion">此言山人才具出人，故得伸其孝養。　心静，故有妙悟，此藝能之本。曹植數篇，承詩興。張芝一字，承草書。將恐深潛，避亂之計。夕膳晨餐，奉養之勤。<br/>
　　<span class="book-name">前漢·匡衡傳</span>：經學絕倫。<br/>
　　自東漢至建安，詩盛於七子，而以子建為稱首。<span class="book-name">詩品</span>謂其「骨氣奇高，辭采華茂，粲溢今古，卓爾不羣，譬人倫之有周孔，鱗羽之有龍鳳，音樂之有琴笙，女工之有黼黻」，據此可見其壓倒前輩矣。<br/>
　　晉羊欣論書：弘農張芝，高尚不仕，善草書，精勁絕倫，人謂之草聖。　殷芸<span class="book-name">小説</span>：後漢張衡死日，蔡邕始懷孕，二人才貌甚相類，人云邕是張衡後身。<br/>
　　又，羊欣<span class="book-name">書論</span>：<span class="name">師宜官</span>書，大字，方一丈，小字，方寸千言。或空，至酒家，先書其壁，觀者雲集，酒因大售，俟其飲足，削書而退。<br/>
　　<span class="book-name">詩</span>：將恐將懼。<br/>
　　<span class="book-name">齊國策</span>：王孫賈母曰：汝曉出而晚來，則吾倚門而望。後漢薛包事母至孝，出入必有時。至期，母倚門望之，包必至矣。<br/>
　　束晳<span class="book-name">補亡詩</span>：馨爾夕膳，潔爾晨餐。</small><br/>
　　疏懶為名誤，驅馳喪<small about="#mwt266" typeof="mw:Transclusion">去聲</small>我真。索居尤<small about="#mwt267" typeof="mw:Transclusion">一作猶</small>寂寞，相遇益愁<small about="#mwt268" typeof="mw:Transclusion">一作悲，一作酸</small>辛。流轉<small about="#mwt269" typeof="mw:Transclusion">一云轉徙</small>依邊徼<small about="#mwt270" typeof="mw:Transclusion">音教</small>，逢迎念席珍。時來故舊少，亂後别離頻。<br/>
　　<small about="#mwt271" typeof="mw:Transclusion">此敘當時遇而復别之事。　相遇，即指關西。流轉以下，公赴秦州也。「逢迎念席珍」，慨窮途無珍重之者。<br/>
　　<span class="book-name">詩</span>：無敢馳驅。　<span class="book-name">莊子</span>：今者吾喪我。<br/>
　　嵇康詩：鐘鼓或愁辛。<br/>
　　漢章帝詔：遣吏逢迎。<span class="book-name">漢書注</span>：迎之於道，隨所到而逢之，故曰逢迎。　<span class="book-name">記</span>：儒有席上之珍以待聘。<br/>
　　故舊，見<span class="book-name">論語</span>。</small><br/>
　　世祖修高廟，文公賞從<small about="#mwt272" typeof="mw:Transclusion">去聲</small>臣。商山猶入楚，渭<small about="#mwt273" typeof="mw:Transclusion">一作源</small>水不離<small about="#mwt274" typeof="mw:Transclusion">一作知</small>秦<small about="#mwt275" typeof="mw:Transclusion">刊作湍水不流秦</small>。存想青龍秘，騎行白鹿馴。耕巖非谷口，結草即<small about="#mwt276" typeof="mw:Transclusion">一作欲</small>河濱。肘後符應<small about="#mwt277" typeof="mw:Transclusion">平聲</small>驗，囊中藥未陳。旅<small about="#mwt278" typeof="mw:Transclusion">一作放</small>懷殊不愜，良覿眇無因。自古皆悲恨，浮生有屈伸。<br/>
　　<small about="#mwt279" typeof="mw:Transclusion">此言山人得還故居，惜己不復相見耳。　修廟賞臣，京師初復。商山渭水，山川如舊。青龍白鹿，道法之高。谷口河濱，山人所在。肘後囊中，精於方術。良覿無因，不勝傷心矣。浮生屈伸，又復自解也。屈伸，以聚散言。<br/>
　　錢箋：至德二載十二月，蜀郡、靈武元從功臣，皆加封爵。次年四月，九廟成，備法駕，自長安迎神主入新廟。皆借漢晉為喻，以括焚毀收復。　<span class="book-name">後漢書</span>：光武<span class="date" title="26年">建武二年</span>正月，立高廟於洛陽，四時祫祀。高帝為太祖，一歲五祀。<br/>
　　<span class="book-name">左傳</span>：晉侯賞從亡者。<br/>
　　朱注：商山二句，與<span class="book-name">謁先主廟</span>詩「錦江元過楚，劍閣復通秦」同意，言肅宗反正，天下復歸於唐也。或曰：此用四皓、太公事，以擬山人。舊注以源水為桃花源，與秦地無涉。且兩句俱使避秦事，終未穩愜。斷以渭水為正。邵寶注：商山渭水，言各念其鄉。張志在河南，公志在長安也。此與上下文亦未合。　<span class="book-name">十道志</span>：商洛山，在商縣東南九十里，亦名楚山。王維詩：商山包楚鄧。<br/>
　　<span class="book-name">天隱子</span>：存我之神，想我之身，閉目即見自己之目，收心即見自己之心，則存想之術也。　<span class="book-name">四象論</span>：青龍，東方甲乙木，潛藏變化，故言龍。<span class="book-name">雲笈七籤</span>：<span class="book-name">老君存思圖</span>：凡行道時所存清旦思，青雲之氣匝滿齋室，青龍獅子備守前後。<br/>
　　<span class="book-name">神仙傳</span>：衛叔卿嘗乘駕白鹿見漢武帝，將臣之，叔卿不言而去。<span class="book-name">三輔決錄</span>：辛繕隱居弘農華陰，所居旁有白鹿，甚馴，不畏人。<br/>
　　<span class="book-name">揚子法言</span>：谷口鄭子真，耕於巖石之下。<br/>
　　<span class="book-name">神仙傳</span>：河上公，不知其姓氏，漢文帝時，公結草為庵於河濱，讀<span class="book-name">老子</span>，文帝駕往詣之。<span class="book-name">高士傳</span>：焦先見魏受禪，常結草為廬於河之湄，獨止其中。<br/>
　　<span class="book-name">晉·葛洪傳</span>：洪著<span class="book-name">金匱藥方</span>一百卷，<span class="book-name">肘後要急方</span>四卷。<span class="book-name">神仙傳</span>：張道陵弟子趙昇，七試皆過，乃授<span class="book-name">肘後丹經</span>。<br/>
　　<span class="book-name">後漢·方術志</span>：王和平，性好道術，孫邕少事之。會和平病殁，邕葬之東陶，有書百餘卷，藥數囊，悉以送之。後人言其尸解，邕恨不取其方藥寶書。<br/>
　　謝靈運詩：引領冀良覿。<br/>
　　陶潛詩：自古有行役。<br/>
　　<span class="book-name">莊子</span>：其生也若浮。　劉晝<span class="book-name">通塞</span>：命有否泰，運有屈伸。</small><br/>
　　此邦今<small about="#mwt280" typeof="mw:Transclusion">一作全</small>尚武，何處且依仁。鼓角凌天籟，關山倚<small about="#mwt281" typeof="mw:Transclusion">一作信，非</small>月輪。官壕<small about="#mwt282" typeof="mw:Transclusion">一作場</small>羅鎮<small about="#mwt283" typeof="mw:Transclusion">一作錦</small>磧，賊火近洮岷。蕭瑟<small about="#mwt284" typeof="mw:Transclusion">一作索</small>論<small about="#mwt285" typeof="mw:Transclusion">平聲</small>兵地，蒼茫鬬將<small about="#mwt286" typeof="mw:Transclusion">去聲</small>辰。大軍多<small about="#mwt287" typeof="mw:Transclusion">一作無</small>處所，餘孽尚紛綸。高興<small about="#mwt288" typeof="mw:Transclusion">去聲</small>知籠鳥，斯文起<small about="#mwt289" typeof="mw:Transclusion">一作豈</small>獲麟。窮秋正摇落，回首望松<small about="#mwt290" typeof="mw:Transclusion">一作湘</small>筠。<br/>
　　<small about="#mwt291" typeof="mw:Transclusion">此自敘棲泊他鄉，思山人而寄意也。　此邦，指秦州。鼓角四句，憂吐蕃之侵。蕭索四句，憂思明之亂。朱注：困如籠鳥，不忘高興。窮如獲麟，可起斯文。皆自況也。摇落，邊秋之狀。松筠，山人之廬。　此章前二段各十二句，後二段各十四句，中段八句相間。<br/>
　　<span class="book-name">詩</span>：此邦之人。　晉戴邈疏：平世尚文，遭亂尚武。<br/>
　　<span class="book-name">論語</span>古注：仁者功施於人，故可倚。陶弘景<span class="book-name">茅山曲林館銘</span>：縈泉遶鏡，尚德依仁。楊師道詩：依仁遂可窺。皆用古注。<br/>
　　王褒詩：地中鳴鼓角。<span class="book-name">莊子</span>：天籟則衆竅是已。<br/>
　　倚月輪，仰月而望鄉關也。薛道衡詩：京洛重新年，復屬月輪圓。<br/>
　　<span class="book-name">唐書</span>：隴右道北庭都護府，有神仙鎮，又有大漠、小磧。趙曰：四鎮皆置官場，收賦斂以供軍須。<br/>
　　<span class="book-name">唐書</span>：洮岷二州，皆屬隴右道。　<span class="book-name">魏志</span>：鄧艾見高山大澤，輒指畫軍營處所。<br/>
　　<span class="book-name">後漢書贊</span>：身殘餘孽。　相如<span class="book-name">封禪書</span>：紛綸威蕤。<br/>
　　<span class="book-name">秋興賦序</span>：猶池魚籠鳥，有江湖山藪之思。<br/>
　　<span class="book-name">春秋序</span>：絕筆於獲麟之句。杜預<span class="book-name">左傳序</span>：麟出非其時，虚其應而失其歸，此聖人所以為感也。絕筆於獲麟之句者，所感而起，固所以為終。<br/>
　　徐陵詩：窮秋邊馬肥。　楚辭：草木摇落而變衰。<br/>
　　洙曰：松筠有歲寒之操，詳見二卷。</small><br/>
　　<small about="#mwt292" typeof="mw:Transclusion">葛常之<span class="book-name">韻語陽秋</span>曰：杜詩以後二句續前二句處甚多，如<span class="book-name">喜弟到</span>詩云：「待爾嗔烏鵲，抛書示鶺鴒。枝間喜不去，原士急曾經」，<span class="book-name">晴</span>詩云：「啼烏爭引子，鳴鶴不歸林。下食遭泥去，高飛恨久陰」，<span class="book-name">江關</span>詩云：「滑憶彫菰飯，香聞錦帶羹。溜匙兼暖腹，誰欲致盃罌」，<span class="book-name">寄張山人</span>詩云：「曹植休前輩，張芝更後身。數篇吟可老，一字買堪貧」，如此之類多矣。此格起於謝靈運<span class="book-name">廬陵王之墓下</span>詩，云：「延州協心許，楚老惜蘭芳。解劍竟何及，撫墳徒自傷」，李太白亦時有此格，「毛遂不墮井，曾參寧殺人。虚言誤公子，投杼惑慈親」是也。</small><br/>
　　<span id="ji_li_shi_er_bai_er_shi_yun" about="#mwt293" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#ji_li_shi_er_bai_er_shi_yun" class="mw-selflink-fragment">寄李十二白二十韻</a></span><br/>
　　<small about="#mwt294" typeof="mw:Transclusion">鶴注：<span class="date" title="756年">至德元年</span>，永王璘軍敗丹陽，白奔宿松，坐繫潯陽獄。二載，以宋若思將兵赴河南，過潯陽，驗治，罪薄，遂釋其囚，辟為參謀，時白年五十七矣。<span class="date" title="758年">乾元元年</span>，終以汙璘事，長流夜郎，詩云「五嶺炎蒸地」，則是在長流之後。從舊編在<span class="date" title="759年">乾元二年</span>秦州作。　楊慎曰：漢夜郎縣，屬牂牁郡，唐屬珍州。牂牁郡，本且蘭國，在今播州界。珍州在今施州歌羅寨。夜郎在桐梓驛西二十里，有夜城，尚存古碑，字已漫滅。</small><br/>
　　昔年有狂客，號爾謫仙人。筆落驚<small about="#mwt295" typeof="mw:Transclusion"><span class="book-name">英華</span>作聞</small>風雨，詩成泣鬼神。聲名從此大，汩没一朝伸。文彩承殊渥，流傳必絕倫。龍舟移棹晚，獸錦奪袍新。<br/>
　　<small about="#mwt296" typeof="mw:Transclusion">首敘太白詩才，能傾動於朝宇。　上六，見推賀監也。下四，受知明皇也。　驚風雨，稱其敏捷。泣鬼神，稱其神妙。殊渥，指供奉翰林。流傳，指清平三調。龍舟，謂白蓮池之召。獸錦，時蓋有宮袍之賜也。<br/>
　　<span class="book-name">賀知章傳</span>：知章自號四明狂客。　李白<span class="book-name">憶賀監詩序</span>：太子賓客賀公，於紫極宮一見，呼余為謫仙人。錢箋引裴敬<span class="book-name">墓碑</span>：或曰太白之精下降，故字太白。賀監號為謫仙，不其然乎。李陽冰<span class="book-name">草堂集序</span>：「<span title="左傳·鄭伯克段於鄢：
莊公寤生，驚姜氏，遂惡之。" class="source">驚姜</span>之夕，長庚入夢，故生而名白，以太白字之。」世稱太白之精，得之矣。<span class="book-name">抱樸子</span>：謫仙志聞此，莫不悵然含悲。　孟棨<span class="book-name">本事詩</span>：白自蜀至京師，賀監知章聞其名，首訪之，請所為文，白出<span class="book-name">蜀道難</span>示之，稱嘆數四，號為謫仙人，解金貂換酒，與傾盡醉，自是聲譽光赫。<br/>
　　太白<span class="book-name">贈劉都使</span>詩：吐言貴珠玉，落筆迴風霜。<br/>
　　蒼頡作字，鬼神夜哭。范傳正<span class="book-name">新墓碑</span>：<span title="贈左拾遺翰林學士李公新墓碑：
在長安時，秘書監賀知章號公爲謫僊人。吟公《烏棲曲》云：「此詩可以哭鬼神矣」。" class="sectional">賀知章吟公<span class="book-name">烏棲曲</span>云：此詩可以泣鬼神矣。</span><br/>
　　李陵書：聲名冠於圖籍。　阮籍詩：豈若雄傑士，功名從此大。<br/>
　　司馬遷書：文彩不表於後世。張紘賦：其文彩也，如霜地而金莖，紫葉而紅榮。<span class="book-name">唐書</span>：知章言白於玄宗，召見金鑾殿，奏頌一篇，賜食，帝為調羹，召供奉翰林。<span class="name">樂史</span><span class="book-name">别集序</span>：上命李龜年，持金花箋，宣賜翰林供奉李白。白宿醒未解，援筆賦之，立進<span class="book-name">清平調</span>三章。　范傳正<span class="book-name">墓碑</span>：玄宗泛白蓮池，皇懽既洽，召公作序，時公已被酒翰苑中，命高將軍扶以登舟。<br/>
　　魏明帝詩：龍舟泛洪波，旌旂蔽白日。<br/>
　　劉邈<span class="book-name">秋閨</span>詩：燈前量獸錦。　<span class="book-name">舊書</span>：武后令從臣賦詩，東方虬先成，賜以錦袍。宋之問繼進詩，尤工，於是奪袍賜之。</small><br/>
　　白日來深殿，青雲滿後塵。乞歸優詔許，遇我宿<small about="#mwt298" typeof="mw:Transclusion">一作夙</small>心親。未負<small about="#mwt299" typeof="mw:Transclusion">一作遂</small>幽棲志，兼全寵辱身。劇<small about="#mwt300" typeof="mw:Transclusion"><span class="book-name">英華</span>作戲</small>談憐野逸，嗜酒見天真。醉舞梁園夜，行歌泗水春。<br/>
　　<small about="#mwt301" typeof="mw:Transclusion">此敘白辭歸後，兩相交契之情。　深殿句，起乞歸。後塵句，起宿心。託幽棲而全寵辱，此乞歸之故。對野逸而見天真，此宿心之投。梁園泗水，乃洛陽齊魯間，同遊之勝事也。<br/>
　　葛洪書：仰青雲，覩白日。<br/>
　　<span class="book-name">史記·伯夷傳</span>：閭巷之人，欲砥行立名者，非附青雲之士，惡能聲施於後世哉。此以聖賢著書者為青雲。揚雄<span class="book-name">解嘲</span>「當塗者升青雲，失路者委溝渠」，此以得位乘時者為青雲。阮籍詩「抗身青雲中，羅網孰能施」，郭璞詩「尋我青雲友，永與時人絕」，此以超俗離塵者為青雲。杜詩「青雲滿後塵」，指文士之追隨者。　崔駰曰：幸得備下館，充後塵。梁簡文帝詩：清笳去後塵。<br/>
　　<span class="book-name">唐書</span>：白為高力士所譖，自知不為親近所容，懇求還山，帝賜金放還。　<span class="book-name">晉書·鄭冲傳</span>：優詔不許。<br/>
　　<span class="book-name">通雅</span>：宿心，即夙心。任昉表：宿心素志。嵇康詩：内負宿心，分恧良朋。<br/>
　　蕭子雲詩：我館幽棲郭。又：偏悦幽悽人。<br/>
　　王右軍謂阮光祿曰：此君近不驚寵辱，雖古之沉冥，何以過此。<br/>
　　<span class="book-name">漢書</span>：揚雄口吃，不能劇談。劉峻<span class="book-name">廣絕交論</span>：騁黃馬之劇談。<br/>
　　<span class="book-name">陶潛傳</span>：淵明性嗜酒，而家貧不能恆得，其詩曰：子雲性嗜酒，家貧不能有。　戴逵<span class="book-name">閒遊贊</span>：莫不有以保其太和，肆其天真。　野逸，公自謂。天真，謂太白。<br/>
　　<span class="book-name">西京雜記</span>：梁孝王好宮室苑囿，築兔園。<span class="book-name">一統志</span>：梁園，一名兔園，在歸德府城東。<br/>
　　<span class="book-name">家語</span>：孔子行歌於泗水之上。<span class="book-name">唐書</span>：泗水縣屬兖州。</small><br/>
　　才高心不展，道屈善無鄰。處<small about="#mwt302" typeof="mw:Transclusion">上聲</small>士禰衡俊，諸生原憲貧。稻粱求未足，薏苡謗何頻。五嶺炎蒸地，三危放逐臣。幾年遭鵩鳥，獨泣向<small about="#mwt303" typeof="mw:Transclusion">一作獨立向，一作不獨泣</small>麒麟。<br/>
　　<small about="#mwt304" typeof="mw:Transclusion">此傷其高卧廬山而見汙永王也。　才若禰衡，屈同原憲，竟以偽命蒙謗，乃所遭之不幸。夜郎在南荒，故以五嶺三危比之。遭鵩，慮身危。泣麟，歎道窮矣。<br/>
　　<span class="book-name">文心雕龍</span>：謝靈運才高辭盛，富艷難踪。<br/>
　　孔融<span class="book-name">薦禰衡表</span>：竊見處士平原禰衡，字正平，年二十四，淑質貞亮，英才卓躒。<br/>
　　<span class="book-name">家語</span>：原憲曰：無財者謂之貧，學道而不能行者謂之病。若憲，貧也，非病也。<br/>
　　<span class="book-name">廣絕交論</span>：分鴻鶩之稻梁。<br/>
　　<span class="book-name">馬援傳</span>：援征交趾，載薏苡種還，人謗之，以為明珠大貝。陳子昂詩：薏苡謗誰明。<br/>
　　裴淵<span class="book-name">廣州記</span>：大庾、始安、臨賀、桂陽、揭陽，為五嶺。　王胄詩：五嶺常炎鬱。庾信詩：五月炎蒸氣。<br/>
　　<span class="book-name">山海經</span>：三危之山，廣圓百里，在鳥鼠山西，與岷山相接。<span class="book-name">括地志</span>：三危山，在沙州燉煌縣東南二十里，山有三峰，故曰三危。<span class="book-name">孟子</span>：殺三苗於三危。　夜郎，唐之曲州，即今雲南曲靖軍。　陸機詩：逐臣尚何有。<br/>
　　賈誼為長沙王傅，有鵩集於舍隅，遂作<span class="book-name">鵩鳥賦</span>。<br/>
　　<span class="book-name">春秋</span>：西狩獲麟。<span class="book-name">公羊傳</span>：孔子反袂拭面，涕沾袍曰：「吾道窮矣。」</small><br/>
　　蘇武元<small about="#mwt305" typeof="mw:Transclusion">朱作元，舊作先</small>還漢，黃公豈事秦。楚筵辭醴日，梁獄上<small about="#mwt306" typeof="mw:Transclusion">時掌切</small>書辰。已用當時法，誰將此議<small about="#mwt307" typeof="mw:Transclusion">一作義</small>陳。老吟秋月下，病起暮江濱。莫怪恩波隔，乘槎與<small about="#mwt308" typeof="mw:Transclusion">一作得</small>問津。<br/>
　　<small about="#mwt309" typeof="mw:Transclusion">此痛其抱枉莫伸而流落潯江也。蘇武黃公，言心本無他。辭醴，謂不受偽官。上書，謂力辯己冤，惜當時無與昭雪者。今老病秋江而恩波終隔，故欲上問於蒼天耳。　曰江濱，蓋赦後還潯陽也，非指初時繫獄潯陽。<span class="book-name">新史</span>謂夜郎還而繫潯陽，與白之自敘不合。　此章四段各十句。<br/>
　　蘇武在匈奴十九年而還。<br/>
　　黃公，四皓之一，避秦入商山。<br/>
　　穆生辭醴，注見本卷。<br/>
　　漢鄒陽見怒於梁王，下獄，遂從獄中上書。　太白<span class="book-name">書懷</span>詩：「半夜水軍來，尋陽滿旌旃。空名適自誤，迫脅上樓船。徒賜五百金，棄之若浮煙。辭官不受爵，翻謫夜郎天」，與此詩相發明。<br/>
　　丘遲詩：肅穆恩波被。<br/>
　　宋之問詩：明河可望不可親，願得乘槎一問津。</small><br/>
　　<small about="#mwt310" typeof="mw:Transclusion">王嗣奭曰：此詩分明為李白作傳，其生平履歷備矣。白才高而狂人，或疑其乏保身之哲，公故為之剖白，如「未負幽棲志，兼全寵辱身」，及楚筵辭醴，梁獄上書，數句皆刻意辯明，與<span class="book-name">贈王維</span>詩「一病緣明主，三年獨此心」相同，總不欲使才人含冤千載耳。盧世㴶謂是天壤間維持公道，保護元氣文字。<br/>
　　錢謙益曰：魯訔、黃鶴敘杜詩年譜，並云：開元二十五年後，客遊齊趙，從李白、高適過汴州，登吹臺，而引<span class="book-name">壯遊</span>、<span class="book-name">昔遊</span>、<span class="book-name">遣懷</span>三詩為証，皆非也。以<span class="book-name">杜集</span>考之，<span class="book-name">寄李十二</span>詩云：「乞歸優詔許，遇我夙心親。醉舞梁園夜，行歌泗水春」，則李之遇杜，在天寶三年乞歸之後，然後同為泗水之遊也。<span class="book-name">東都贈李</span>詩云：「李侯金閨彥，脫身事幽討。亦有梁宋遊，方期拾瑤草」，李陽冰<span class="book-name">草堂集序</span>云：「天子知其不可留，乃賜金歸之。遂就從祖陳留採訪大使彥允，請北海高天師，授道籙於齊州紫極宮」，此所謂「脫身事幽討」也。曾鞏<span class="book-name">序</span>云：「白，蜀郡人，初隱氓山，出居湖漢之間。南遊江淮，至楚，留雲夢者三年。去之齊魯，居徂徕山竹溪。入吳，至長安，明皇召見，以為翰林供奉。頃之，不合，去，北抵趙魏燕晉，西涉邠岐，歷商於，至洛陽。遊梁最久。復之齊魯，南遊淮泗，再入吳，轉涉金陵，上秋浦，抵潯陽」，其記白遊梁宋齊魯，在罷翰林之後，並與杜詩合。<span class="book-name">魯城北同尋範十隱居</span>詩：「不願論簪笏，悠悠滄海情」，亦李去官後作之。<span class="book-name">遣懷</span>詩：「往與高李輩，論文入酒壚」，<span class="book-name">昔遊</span>詩：「往者與高李，晚登單父臺」，<span class="book-name">壯遊</span>則云：「放蕩齊趙間，裘馬頗清狂。春歌叢臺上，冬獵青丘旁。蘇侯據鞍喜，忽如摧葛疆」，在齊趙則云蘇侯，在梁宋則云高李，其朋遊固區以別矣。蘇侯注云：監門胄曹蘇預，即源明也。開元中，源明客居徐兗。天寶初，舉進士，詩獨舉蘇侯，知杜之遊齊趙在開元時，而高李不與也。以<span class="book-name">李集</span>考之，<span class="book-name">書情</span>則曰：「一朝去京闕，十載遊梁園」，<span class="book-name">梁園吟</span>則曰：「我浮黃雲去京闕，挂席欲進波連山。天長水闊難遠涉，訪古始及平臺間」，此去官遊梁宋之証，與杜詩合也。<span class="book-name">單父東樓送族弟沈之秦</span>則云：「長安宮闕九天上，此地曾經為近臣。屈平憔悴滯江潭，亭伯流離放遼海」，<span class="book-name">魯郡東石門送杜二甫</span>則云：「醉別復幾日，登臨遍池臺。何言石門路，重有金樽開」，此知李遊單父後，於魯郡石門與杜別也。單父至袞州，二百七十里，蓋公輩遊梁宋後，復至魯郡，始言別也。以<span class="book-name">高集</span>考之，<span class="book-name">東征賦</span>曰：「歲在甲申，秋窮季月。高子遊梁既久，方適楚以超忽。望君門之悠哉，微先容以效拙。姑不隱而不仕，宜其沉淪而播越」，甲申，為天寶三載，蓋適解封丘尉之後，仍遊梁宋，亦即李去翰林之年也。<span class="book-name">登子賤琴堂賦詩序</span>云：「甲申歲，適登子賤琴堂」，即杜詩所謂「晚登單父臺」也。以其時考之，天寶三載，杜在東都，四載，在齊州。斯其與高李遊之日乎。李杜二公，先後遊跡如此。年譜紕謬，不可不正。段柯古<span class="book-name">酉陽雜俎</span>載<span class="book-name">堯祠別杜補闕</span>之詩，以為別甫，則宋人已知其謬矣。</small><br/>
　　<span id="suo_si" about="#mwt311" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#suo_si" class="mw-selflink-fragment">所思</a></span><small about="#mwt312" typeof="mw:Transclusion">原注：：得台州司戶虔消息。</small><br/>
　　<small about="#mwt312_2" typeof="mw:Transclusion">鄭昂謂虔貶在<span class="date" title="757年">至德二載</span>十二月，其往台在<span class="date" title="758年">乾元元年</span>。單復編此詩在<span class="date" title="759年">乾元二年</span>，今姑仍之。　趙曰：古樂府題云<span class="book-name">有所思</span>，故公倚以為題。</small><br/>
　　鄭老身仍竄，台州信始<small about="#mwt314" typeof="mw:Transclusion">一作所</small>傳。為農山澗曲，卧病海雲邊。世已疏儒素，人猶乞<small about="#mwt315" typeof="mw:Transclusion">音氣</small>酒錢。徒勞望牛斗，無計斸龍泉。<br/>
　　<small about="#mwt316" typeof="mw:Transclusion">此詩懷鄭虔而作也，在四句分截。　為農卧病，即來信中所言者。疏儒素，為世所棄。乞酒錢，為時所憐。張遠注：台州乃牛斗分野，鄭貶其地，如寶劍之埋土，苦無計以出之耳。<br/>
　　束晳<span class="book-name">玄居釋</span>：偶鄭老於海隅。<br/>
　　陶潛詩：山澗清且淺。<br/>
　　<span class="book-name">續晉陽秋</span>：孔安國少而孤貧，能善樹節，以儒素見稱。<br/>
　　公<span class="book-name">贈鄭虔</span>詩：「賴有蘇司業，時時乞酒錢」，蘇源明在長安，蓋遠寄錢與鄭虔。郝敬曰：乞，分給之也。<br/>
　　望牛斗，注見本卷前。<br/>
　　<span class="book-name">越絕書</span>：楚王使歐冶子為鐵劍三枚，一曰龍淵，一名太阿，一曰工市。斸，掘取也。</small><br/>
　　<span id="bie_zan_shang_ren" about="#mwt317" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#bie_zan_shang_ren" class="mw-selflink-fragment">别贊上人</a></span><br/>
　　<small about="#mwt318" typeof="mw:Transclusion">鶴注：公以關輔饑，乃赴成州，遂以<span class="date" title="759年">乾元二年</span>十月去秦州，當是其時作。</small><br/>
　　百川日東流，客去亦不息。我生苦<small about="#mwt319" typeof="mw:Transclusion">一作若</small>飄蕩，何時有終極。<br/>
　　<small about="#mwt320" typeof="mw:Transclusion">從去秦敘起，借川流以興客遊。<br/>
　　<span class="book-name">家語</span>：東流之水，不息流行。謝脁詩：大江流日夜，客心悲未央。<br/>
　　古詩：飄蕩水無根。<br/>
　　曹植詩：相思無終極。</small><br/>
　　贊公釋門老，放逐來上國。還為世塵嬰，頗帶燋悴色。楊枝晨在手，豆子雨<small about="#mwt321" typeof="mw:Transclusion">一作兩</small>已熟。是身如浮雲，安可限南北。<br/>
　　<small about="#mwt322" typeof="mw:Transclusion">此慨贊公竄跡到秦。　來上國，來自京國也。楊枝豆子，言時日易度。浮雲南北，言隨寓而安。<br/>
　　<span class="book-name">左傳</span>：薦食上國。<br/>
　　陸機詩：世網嬰我身。又詩：予亦嬰塵網。<br/>
　　<span class="book-name">楚辭</span>：顏色憔悴。<br/>
　　<span class="book-name">湼槃經</span>：諸大比丘等，於晨朝日初出，離常住處，嚼楊枝，遇佛光明，疾速漱口澡手。<span class="book-name">華嚴·淨行品</span>：手執楊枝，當願衆生皆得妙法，究竟清淨。楊德周曰：<span class="book-name">釋典</span>：手把青楊枝，遍灑甘露水。<br/>
　　<span class="book-name">華嚴疏鈔</span>：譬如春月，下諸豆子，得煖氣色，尋便出土。<br/>
　　<span class="book-name">維摩經</span>：是身如浮雲，須臾變滅。<br/>
　　<span class="book-name">魏志</span>：文帝曰：固天之所以限南北也。</small><br/>
　　異縣逢舊友<small about="#mwt323" typeof="mw:Transclusion">一作交</small>，初欣寫胸臆。天長關塞寒<small about="#mwt324" typeof="mw:Transclusion">一作遠</small>，歲暮饑凍<small about="#mwt325" typeof="mw:Transclusion">一作寒</small>逼。野風吹征衣，欲别向曛<small about="#mwt326" typeof="mw:Transclusion">一作昏</small>黑。馬嘶<small about="#mwt327" typeof="mw:Transclusion">一作鳴</small>思故櫪，歸鳥盡斂翼。<br/>
　　<small about="#mwt329" typeof="mw:Transclusion">此敘一時别離之情。　天長二句，去秦之故。野風二句，初冬時景。馬嘶二句，撫物而傷心也。<br/>
　　古詩：他鄉各異縣。<br/>
　　劉孝綽詩：懷情滿胸臆。<br/>
　　天長，謂冬至以後，天日漸長也。<br/>
　　<span class="book-name">神仙傳</span>：壺公施與市中貧乏饑凍者。<br/>
　　江淹詩：寥戾野風急。<br/>
　　任昉詩：平明至曛黑。<br/>
　　庾信詩：馬嘶山谷響。　曹操詩：老驥伏櫪。<br/>
　　劉琨詩：歸鳥為我旋。　桓元：集昆峰而斂翼。</small><br/>
　　古來聚散地，宿昔長<small about="#mwt330" typeof="mw:Transclusion">丁文切</small>荆棘。相看俱衰年，出處<small about="#mwt331" typeof="mw:Transclusion">上聲</small>各努力。<br/>
　　<small about="#mwt332" typeof="mw:Transclusion">末乃臨别交勉之詞。　聚散之場，忽成荆棘，見踪跡無常。各努力，贊善於處，公難於出也。　此章起結各四句，中二段各八句。<br/>
　　謝靈運詩：聚散成分離。<br/>
　　徐幹詩：宿昔當别離。<span class="book-name">韓非子</span>：堂下生藿藜，門外長荆棘。<br/>
　　<span class="book-name">易</span>：或出或處。　李陵詩：努力崇明德。</small><br/>
　　<span id="liang_dang_xian_wu_shi_shi_yu_jiang_shang_zhai" about="#mwt333" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#liang_dang_xian_wu_shi_shi_yu_jiang_shang_zhai" class="mw-selflink-fragment">兩當縣吳十侍御江上宅</a></span><br/>
　　<small about="#mwt334" typeof="mw:Transclusion"><span class="book-name">方輿勝覽</span>以兩當為侍御家居之地。朱注以兩當為侍御貶謫之所。二説不同，今玩詩題及篇中故鄉句，當從地志為正。<span class="book-name">杜臆</span>云：時侍御尚在長沙，公過其空宅，思及往事而賦此。是也。　鶴注：<span class="book-name">九域志</span>：秦州，西南至成州二百六十里。兩當縣，在鳳州城西，鳳州亦西至成州二百七十里。殆是公自秦西至同谷時，道經兩當，故作此詩，蓋<span class="date" title="759年">乾元二年</span>十月也。<span class="book-name">圖經</span>云：古老相傳，嘉陵江與朱沮水相會於縣界，故名兩當。又云：東京、西蜀至此，各三十程，故名兩當。宋趙抃自成都被召還朝，宿廣鄉驛，有詩云：「被召趨都景物疏，兩當中夜宿中途」。注引<span class="book-name">圖經</span>云：東京、西蜀，至此道里均焉。驛在縣中。<span class="book-name">舊唐書</span>：鳳州兩當縣，漢故道縣地，晉改兩當，取水名。<span class="book-name">水經注</span>：兩當水，出陳倉縣之大散嶺，西南流入故道川，謂之故道水。錢箋：吳十侍御，名郁，見後成都詩。</small><br/>
　　寒城朝煙淡，山谷落葉赤。陰風千里來，吹汝江上宅。<br/>
　　<small about="#mwt335" typeof="mw:Transclusion">首記江上宅。　<span class="book-name">杜臆</span>：此因主人不在，故寫其宅舍凄凉之況。朝煙淡日，將午矣。落葉赤，歲將晚矣。陰風吹宅，天氣漸寒矣。<br/>
　　謝朓詩：寒城一凝朓，平楚正蒼然。<br/>
　　<span class="book-name">蕭望之傳</span>：充滿山谷。<br/>
　　顏延之詩：陰風振凉野。<br/>
　　謝朓詩：蕭條江上來。　鶴曰：鳳州有嘉谷，即嘉陵江所出。朱注：兩當縣，枕嘉陵江上。</small><br/>
　　鵾雞號<small about="#mwt336" typeof="mw:Transclusion">平聲</small>枉渚，日色傍<small about="#mwt337" typeof="mw:Transclusion">去聲</small>阡陌。借問持斧翁，幾年長沙客。哀哀失木狖<small about="#mwt338" typeof="mw:Transclusion">羊就切</small>，矯矯避弓翮。亦知故鄉樂<small about="#mwt339" typeof="mw:Transclusion">音洛</small>，未敢思宿昔。<br/>
　　<small about="#mwt340" typeof="mw:Transclusion">次記侍御謫官之地。鵾雞，楚鳥。枉渚、長沙，皆楚地。失木避弓，比其竄迹流離。吳在長沙，亦知歸鄉為樂，但往事則不敢追憶矣。故鄉，指兩當。宿昔，起下文。<br/>
　　<span class="book-name">楚辭</span>：鵾雞啁唽而悲鳴。注：鵾雞，似鶴，黃白色。夏侯湛<span class="book-name">江上汎歌</span>：桂林蓊鬱兮，鵾雞揚音。　陸雲詩：通波激枉渚。<span class="book-name">楚辭</span>：朝發枉渚，夕宿辰陽。<span class="book-name">太平御覽</span>載<span class="book-name">湘州記</span>云：枉山，在郡東十七里，谿口有小灣，謂之枉渚。<br/>
　　何遜詩：日色花中亂。　<span class="book-name">漢書·成帝紀</span>：出入阡陌。<br/>
　　申涵光曰：稱御史為持斧翁，亦新。<span class="book-name">漢書·王訢傳</span>：繡衣御史<span class="name">暴勝之</span>，使持斧逐捕盜賊。<br/>
　　趙曰：長沙，即潭州，賈誼謫此地。<br/>
　　<span class="book-name">淮南子</span>：猿狖失木而擒於狐狸，非其處也。<span class="book-name">異物志</span>：狖，猿類，露鼻，尾長四五尺。<br/>
　　庾肩吾詩：騰猿疑矯箭，驚雁避虚弓。劉刪詩：矯翮避虞機。</small><br/>
　　昔在鳳翔都，共通金閨<small about="#mwt342" typeof="mw:Transclusion">一作門</small>籍。天子猶蒙塵，東郊暗長戟。兵家忌間<small about="#mwt343" typeof="mw:Transclusion">去聲</small>諜，此輩常接跡。臺中領舉劾，君必慎剖析。<br/>
　　<small about="#mwt344" typeof="mw:Transclusion">此記其在朝直節。　當鳳翔用兵時，間諜事起，良民受誣，吳居言路，故力為理冤也。　趙注：詳味詩意，吳之謫遷，為辯論良民，以此取忤朝貴耳。<br/>
　　<span class="book-name">唐書</span>：鳳翔府扶風郡，屬關内道，本岐州，<span class="date" title="756年">至德元載</span>更郡名鳳翔，二載號西京，<span class="date" title="760年">上元元年</span>改為西都。<br/>
　　謝朓詩：既通金閨籍。<br/>
　　<span class="book-name">書</span>：東郊不開。　<span class="book-name">鼂錯傳</span>：勁弩長戟，射疏及遠。<br/>
　　<span class="book-name">史</span>：李牧為雁門將，謹烽火，多為間諜。<br/>
　　晉裴頠表：至於此輩，皆為過當。<br/>
　　<span class="book-name">漢書</span>：翟方進累遷丞相司直，舉劾，旬歲間免兩司隸，朝廷憚之。<br/>
　　<span class="book-name">西京賦</span>：剖析毫釐。</small><br/>
　　不忍殺無辜，所以分白黑。上官權許與，失意見遷斥。朝廷非不知，閉口休歎息<small about="#mwt345" typeof="mw:Transclusion">二句舊在損益之下，今依樊本改定</small>。仲尼甘旅人，向子識損益。<br/>
　　<small about="#mwt346" typeof="mw:Transclusion">此記其伸枉見黜。　上官面與而不能救，朝廷心知而不及問，則遷斥之後，又何須歎息乎。亦如古人之安於義命而已。　上官朝廷，語本對舉，從樊晃所定為當。<br/>
　　<span class="book-name">書·呂刑</span>：殺戮無辜。<br/>
　　<span class="book-name">劉向傳</span>：賢不肖渾淆，白黑不分。<br/>
　　<span class="book-name">後漢·任延傳</span>：帝曰：善事上官，無失名譽。　繆襲樂府：許與其成，撫其民。<br/>
　　失意，謂怫上官之意。　謝靈運詩：遭物悼遷斥。<br/>
　　荀悦<span class="book-name">漢論</span>：閉口而獲誹謗，況敢直言乎。<br/>
　　王弼<span class="book-name">易傳</span>：仲尼旅人，則國可知矣。<br/>
　　<span class="book-name">後漢書</span>：向長，字子平，讀<span class="book-name">易</span>至損益卦，喟然嘆曰：吾已知富不如貧，貴不如賤，但未知死何如生耳。</small><br/>
　　余時忝諍臣，丹陛實咫尺。相看<small about="#mwt349" typeof="mw:Transclusion">平聲</small>受狼狽，至死難塞<small about="#mwt350" typeof="mw:Transclusion">先則切</small>責。行邁心多違，出門無與適。於公負明義，惆悵頭更白。<br/>
　　<small about="#mwt351" typeof="mw:Transclusion">此悔當時不能疏救也。　公方營救房琯，惴惴不安，故待御之斥，力不能為耳，與他人緘默取容者不同。但身為諫官而坐視其貶，終有負於明義，所以痛自刻責耳。　此章四句起，下四段各八句。<br/>
　　<span class="book-name">孝經</span>：天子有諍臣七人。<br/>
　　<span class="book-name">左傳</span>：天威不違顏咫尺。<br/>
　　狼狽，見<span class="book-name">北征</span>詩。<br/>
　　<span class="book-name">前漢·張湯傳</span>：位致三公，無以塞責。<br/>
　　<span class="book-name">詩</span>：行邁靡靡，中心搖搖。　沈約詩：江海事多違。　行邁出關，自敘流離。心違無適，為吳悵怏也。<br/>
　　曹植<span class="book-name">禹妻贊</span>：矯達明義。<span class="book-name">晉史論</span>：乖爭子之明義。</small><br/>
　　<small about="#mwt352" typeof="mw:Transclusion">王嗣奭曰：吳之盛德，託之名筆，千載猶生。身苟無瑕，何必與蜉蝣較是非哉。末段作自訟語，非但痛其冤，亦以重其人也。<br/>
　　申涵光曰：「余時忝諍臣，丹陛實咫尺。相看受狼狽，至死難塞責」，真情實語，聲淚俱下。王摩詰云：「知爾不能薦，羞稱獻納臣」，兩公心事，如青天白日，他人便多迴護矣。</small><br/>
　　<span id="fa_qin_zhou" about="#mwt353" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#fa_qin_zhou" class="mw-selflink-fragment">發秦州</a></span><small about="#mwt354" typeof="mw:Transclusion">原注：<span class="date" title="759年">乾元二年</span>，自秦州赴同谷縣紀行。</small><br/>
　　<small about="#mwt354_2" typeof="mw:Transclusion">鶴注：<span class="book-name">九域志</span>：秦州，西南至成州二百六十五里，同谷其附邑也。　崔德符曰：詩題兩紀行，發秦州至鳳凰臺，發同谷縣至成都。二十四首皆以紀行為先後，無復差舛。</small><br/>
　　我衰更懶拙，生事不自謀。無食問樂<small about="#mwt355" typeof="mw:Transclusion">音洛</small>土，無衣思南州。<br/>
　　<small about="#mwt356" typeof="mw:Transclusion">首敘啟行大意。<br/>
　　<span class="book-name">北史</span>：馮偉不治生事。<br/>
　　<span class="book-name">莊子</span>：吾無糧，故無食。　師氏曰：同谷不經殘破，故云樂土。　<span class="book-name">詩</span>：樂土樂土，爰得我所。<br/>
　　又：無衣無褐，何以卒歲。　地志：同谷，蜀北秦南，故曰南州。<span class="book-name">楚辭</span>：嘉南州之炎德。</small><br/>
　　漢源十月交，天氣如凉<small about="#mwt357" typeof="mw:Transclusion">一作凉如</small>秋。草木未黃落，況聞山水<small about="#mwt358" typeof="mw:Transclusion">一作東</small>幽。栗亭名更嘉，下有良田疇。充腸多薯<small about="#mwt359" typeof="mw:Transclusion">音殊，一音孺</small>蕷<small about="#mwt360" typeof="mw:Transclusion">音與，一音豫</small>，崖蜜亦易<small about="#mwt361" typeof="mw:Transclusion">去聲</small>求。密竹復<small about="#mwt362" typeof="mw:Transclusion">扶又切</small>冬笋，清池可方舟。雖傷<small about="#mwt363" typeof="mw:Transclusion">一作云</small>旅寓遠，庶遂平生遊。<br/>
　　<small about="#mwt364" typeof="mw:Transclusion">此言同谷之當居。　上四，記風景之煖，應上「無衣思南州」。中四，記物產之美，應上「無食問樂土」。冬笋，承物產。清池，承風景。　公<span class="book-name">秦州</span>詩，惓惓於東柯之勝，及<span class="book-name">寄姪佐</span>詩，又嘆羡其所居山水，然實未嘗往居焉。讀此章，知赴同谷時，蓋寓於栗亭也。<br/>
　　杜臆：成縣之東河，源出秦州南，又有南河，源出青渠堡南，俱入龍峽，注於嘉陵江。嘉陵水，即漢水。此詩漢源，當在龍峽。鮑注以漢源為縣名，非也。　<span class="book-name">唐書</span>：漢源縣屬成州。地志：漢有二源，東源出武都氐道，西源出隴西西縣之嶓冢山，南入廣漢，此名漢源，蓋西漢也。　<span class="book-name">詩</span>：十月之交。<br/>
　　<span class="book-name">月令</span>：季秋之月，草木黃落。<br/>
　　<span class="book-name">九域志</span>：栗亭，在成州東五十里，去秦州一百九十五里。<span class="book-name">杜臆</span>：栗亭乃魏時縣名。志云：即漢源别名也。<br/>
　　曹植詩：良田無晚歲。　<span class="book-name">孟子</span>：易其田疇。<br/>
　　梁元帝書：適口克腸，無索弗獲。　<span class="book-name">本草</span>：薯蕷，俗名山藥，補虚勞，充五臟。注：蜀道者尤良。陶慧居曰：薯蕷，處處有之，掘取食之以充糧。<span class="book-name">山海經</span>作藷藇，音與薯蕷同。<br/>
　　<span class="book-name">圖經本草</span>：石密，即崖蜜，其蜂黑色，似虻，作房於巖崖高峻處或石窟中。以長竿刺令蜜出，取之，多者至三四石，味醶，色綠，入藥勝於他密。黃希曰：崖蜜，成州多產，故貢蠟燭。李義山詩：紅璧寂寥崖蜜盡，碧簾迢遞霧巢空。唐人大抵稱蜜為崖蜜。<br/>
　　謝靈運詩：密竹使徑迷。<br/>
　　曹植詩：清池激長流。　<span class="book-name">西都賦</span>：方舟並騖。方，並也。</small><br/>
　　此邦俯要衝，實恐人事稠。應接非本性，登臨未銷憂。谿谷無異石，塞田始徵收。豈復<small about="#mwt365" typeof="mw:Transclusion">扶又切</small>慰老夫<small about="#mwt366" typeof="mw:Transclusion">一作大</small>，惘<small about="#mwt367" typeof="mw:Transclusion">一作炯</small>然難久留。<br/>
　　<small about="#mwt368" typeof="mw:Transclusion">此言秦州之當去。　人事稠雜，則非風景之幽矣。塞田薄收，則無物產之饒矣。<br/>
　　<span class="book-name" title="後漢紀·卷二十五·後漢孝靈皇帝紀下">漢靈帝紀</span>：傅夑曰：凉州天下要衝，國家藩衛。<br/>
　　<span class="book-name">世説</span>：王子敬曰：山川之美，使人應接不暇。<br/>
　　張纘啟：歸瞰戶牖，不異登臨。　<span class="book-name">登樓賦</span>：聊暇日以銷憂。<br/>
　　宋玉<span class="book-name">風賦</span>：浸淫谿谷。<br/>
　　谿谷皆石則難耕，塞田帶沙故薄收。<br/>
　　李陵詩：行人難久留。</small><br/>
　　日色隱孤戍，烏啼滿城頭。中宵驅車去，飲馬寒塘流。磊落星月高，蒼茫雲霧浮。大哉乾坤内，吾道長悠悠。<br/>
　　<small about="#mwt369" typeof="mw:Transclusion">此敘臨發情景。　日暮孤征，戴星侵霧，不勝中途寥落之感矣。　<span class="book-name">杜臆</span>：此詩難於作結，「大哉乾坤内，吾道長悠悠」，亦近亦遠，收得恰好，與「飄蕩雲天闊」同意。　胡夏客曰：行役著此結語，何等氣象。　此章起段四句，次段十二，下兩段各八句。<br/>
　　庾信詩：野戍孤煙起。<br/>
　　王筠詩：棲烏城上喧。<br/>
　　古詩：驅車策弩馬。<br/>
　　又：飲馬長城窟。　何遜詩：露濕寒塘草。<br/>
　　古詩：兩頭纖纖月初生，磊磊落落向曙星。<br/>
　　庾信詩：蒼茫雲貌愁。<br/>
　　<span class="book-name">家語</span>：孔子曰：吾道其南矣。　漢王褒<span class="book-name">九懷</span>：彌遠路兮悠悠。</small><br/>
　　<small about="#mwt370" typeof="mw:Transclusion">錢謙益曰：<span class="book-name">寰宇記</span>：同谷縣有慄亭鎮，咸通中，刺史趙鴻刻石同谷曰：工部題慄亭十韻，不複見。鴻詩曰：「杜甫慄亭詩，詩人多在口。悠悠二甲子，題記今何有。」王嗣奭曰：無食二句，此公卜居本意。然時無地主，衣食從何得之，所以東柯、同谷，終非駐足之所也。<br/>
　　韓子蒼曰：子美<span class="book-name">秦州紀行</span>諸詩，筆力變化，當與太史公諸贊方駕，學者宜常諷誦之。<span class="book-name">朱文公語錄</span>：杜詩初年甚精細，晚年曠逸不可當。如<span class="book-name">自秦州入蜀</span>諸詩，分明如畫，乃其少作也。張綖曰：二公之論不同，大抵此詩變化精細，皆兼有之，但公時年四十八，故云「我衰更懶拙」，未可謂之少作。</small><br/>
　　<span id="chi_gu" about="#mwt371" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#chi_gu" class="mw-selflink-fragment">赤谷</a></span><br/>
　　<small about="#mwt372" typeof="mw:Transclusion"><span class="book-name">一統志</span>：赤谷，在鞏昌府秦州西南七里，中有赤谷川。　蔡夢弼曰：秦州隴城縣有大隴山，亦曰隴首，其阪九回。公前<span class="book-name">赤谷西崦</span>詩云「躋險不自安」，此詩又云「險艱方自兹」，蓋是登大隴，歷九回阪也。</small><br/>
　　天寒霜雪繁，遊子有所之。豈但歲月暮，重<small about="#mwt373" typeof="mw:Transclusion">平聲</small>來未有<small about="#mwt374" typeof="mw:Transclusion">一云亦未</small>期。<br/>
　　<small about="#mwt375" typeof="mw:Transclusion">首段，述景敘情，語甚悽惋。<br/>
　　<span class="book-name">莊子</span>：天寒既至，霜雪既降。<br/>
　　李陵詩：遊子暮何之。　<span class="book-name">史記</span>：<span title="史記·卷一百二十六·滑稽列傳第六十六" class="source">優孟謂孫叔敖曰：若無遠有所之</span>。<br/>
　　古詩：歲月忽已晚。<br/>
　　蘇武詩：相見未有期。</small><br/>
　　晨發赤谷亭，險艱<small about="#mwt376" typeof="mw:Transclusion">一作難</small>方自兹。亂石無改轍，我車已載脂。山深苦多風，落日童稚飢。悄然村墟迥，煙火何由追。<br/>
　　<small about="#mwt377" typeof="mw:Transclusion">此記赤谷險峻及中道飢寒之狀。<br/>
　　任昉詩：晨發富春渚。<br/>
　　顏延之詩：首路跼險艱。　任昉詩：湍險方自兹。<br/>
　　諸葛武侯<span class="book-name">黃陵廟記</span>：亂石排空。　曹植詩：中塗絕無軌，改轍登高岡。<br/>
　　<span class="book-name">詩</span>：我車既攻。又：載脂載舝，還車言邁。<br/>
　　<span class="book-name">史記</span>：山深而獸往之。　魏文帝<span class="book-name">苦戰行</span>：谿谷多風。<br/>
　　雷次宗書：童稚之年。<br/>
　　庾信賦：搖落小村墟。<br/>
　　王粲詩：四望無煙火。</small><br/>
　　貧病轉零落<small about="#mwt378" typeof="mw:Transclusion">一云飄零</small>，故鄉不可思。常恐死道路，永為高人嗤。<br/>
　　<small about="#mwt379" typeof="mw:Transclusion">末傷窮途生死，語尤悲慘。<span class="book-name">杜臆</span>：故鄉猶亂，永無歸期。「不可思」三字甚悲。　此章首尾各四句，中間八句。<br/>
　　謝靈運<span class="book-name">陶徵士誄</span>：少而貧病。靈運詩：萬事俱零落。<br/>
　　古詩：綿綿思故鄉。<br/>
　　<span class="book-name">論語</span>：予死於道路乎。<br/>
　　<span class="book-name">杜臆</span>：高人，指龐公輩。　陶潛詩：永為世笑嗤。</small><br/>
　　<small about="#mwt381" typeof="mw:Transclusion">陸時雍曰：老杜<span class="book-name">發秦州</span>諸詩，首首可誦，凡好高好奇，便與物情相遠,人到歷練既深，事理物情入手，知向高奇者，一無所用。<br/>
　　梅鼎祚曰：首四語，悽婉具足。其歷敘窮途處，過於慟哭。結語雖直，亦是實情。</small><br/>
　　<span id="tie_tang_xia" about="#mwt371" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#tie_tang_xia" class="mw-selflink-fragment">鐵堂峽</a></span><br/>
　　<small about="#mwt382" typeof="mw:Transclusion"><span class="book-name">方輿勝覽</span>：鐵堂山，在天水縣東五里，峽有石笋青翠，長者至丈餘，小者可以為礪。<span class="book-name">通志</span>：硤有鐵堂莊，四山環抱面，有孤冢。　邵注：在秦州東南七十里。</small><br/>
　　山風吹遊子，縹緲乘險絕。硤形藏堂隍，壁色立精<small about="#mwt383" typeof="mw:Transclusion">荆作精，一作積</small>鐵。<br/>
　　<small about="#mwt384" typeof="mw:Transclusion">首敘鐵堂形勢。　王立之曰：山臺如堂隍，硤藏於中間。石之色黑，如積鐵然。<br/>
　　<span class="book-name">海賦</span>：神仙縹緲餐玉清。　縹緲，衣裳飛揚貌。<br/>
　　朱注：<span class="book-name">説文</span>：山峭夾水曰峽。<span class="book-name">韻書</span>：不與硤通。然<span class="dynasty" title="北周">周</span>立硤州，以居三峽之口，因名。則二字殆可通也。　<span class="book-name">西京雜記</span>：文帝為太子立思賢苑，以招賓客。苑中有堂隍六所。<span class="book-name">漢書·胡廣傳</span>：列坐堂皇上。注：室無四璧曰皇。江總詩：石路接堂皇。劉孝威詩：堂皇更隱映。<br/>
　　<span class="book-name">吳越春秋</span>：干將作劍，采五山之鐵精，六合之金英。<span class="book-name">韓非子</span>：明主推積鐵之累，而察一市之恩。按本句五字皆入聲，讀不順口，作精鐵為是。</small><br/>
　　徑摩穹蒼蟠，石與厚地裂。修纖無垠<small about="#mwt385" typeof="mw:Transclusion">一作限</small>竹，嵌<small about="#mwt386" typeof="mw:Transclusion">丘銜切</small>空<small about="#mwt387" typeof="mw:Transclusion">一作孔</small>太始雪。威遲哀壑底，徒旅慘不悦<small about="#mwt388" typeof="mw:Transclusion">一作徒懷松柏悦</small>。水寒長冰横，我馬骨正折。<br/>
　　<small about="#mwt389" typeof="mw:Transclusion">此記高下諸景。　上四，狀其峭削幽秀，此仰視所見。下四，狀其深峻陰寒，此俯視所見。皆所謂乘絕險也。　修纖，細長貌。無垠，遍地皆竹也。嵌空，玲瓏貌。太始，從古積雪也。威遲，猶言回遠。從澗横度，故見冰横。徒旅馬骨，即<span class="book-name">詩</span>「我僕痡矣」，「我馬瘏矣」之意。<br/>
　　棗據詩：高巖暨穹蒼。<br/>
　　<span class="book-name">詩</span>：謂地蓋厚。　<span class="book-name">江賦</span>：豃如地裂。<br/>
　　劉楨<span class="book-name">魯都賦</span>：竹則填彼山垠。張華詩：化達無垠。<br/>
　　沈佺期詩：宛轉復嵌空。　<span class="book-name">列子</span>：太始者，形之始也。<br/>
　　<span class="book-name">文選注</span>：<span class="book-name">韓詩</span>：周道威夷。薛君曰：威夷，險也，又作威遲。潘岳詩：峻阪路威遲。顏延之詩：隱閔徒御悲，威遲良馬煩。　殷仲文詩：哀壑叩虚牝。<br/>
　　謝靈運詩：徒旅苦奔峭。<br/>
　　庾信詩：中流覺水寒。　徐陵詩：長冰塹不流。<span class="book-name">哀江南賦</span>：冰横似岸。<br/>
　　陳琳樂府：飲馬長城窟，水寒傷馬骨。</small><br/>
　　生涯抵弧矢，盜賊殊未滅。飄蓬踰三年，回首肝肺熱。<br/>
　　<small about="#mwt390" typeof="mw:Transclusion">末結憂亂之情。　當此流離奔走，未有息機，故回想行踪而煩熱也。末句應遊子。　此詩與上章同格。<br/>
　　趙注：抵，當也。抵弧矢，謂當用兵之時。亦作逢抵之抵。　<span class="book-name">易傳</span>：弧矢之利，以威天下。<br/>
　　<span class="book-name">商子</span>：飛蓬遇飄風而行千里，乘風之勢也。<br/>
　　蔡琰詩：㷀㷀對孤影，怛咤糜肝肺。</small><br/>
　　<small about="#mwt391" typeof="mw:Transclusion">黃生曰：諸詩大抵寫蜀道之艱難及行役之辛苦。看每章結語，各有出場，無一相重處。<br/>
　　今按：入蜀諸章，用仄韻居多，蓋逢險峭之境，寫愁苦之詞，自不能為平緩之調也。</small><br/>
　　<span id="yan_jing" about="#mwt392" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#yan_jing" class="mw-selflink-fragment">鹽井</a></span><br/>
　　<small about="#mwt393" typeof="mw:Transclusion">鶴注：<span class="book-name">唐·食貨志</span>：唐有鹽井六百四十，成州、巂州井各一。錢箋：<span class="book-name">元和郡縣志</span>：鹽井，在成州長道縣東三十里，水與岸齊，鹽極甘美，食之破氣。鹽官故城，在縣東三十里，在嶓塚西四十里，相承營煮，味與海鹽同。<span class="book-name">蜀都賦</span>：家有鹽泉之井。</small><br/>
　　鹵中草木白，青者官鹽煙<small about="#mwt395" typeof="mw:Transclusion">一云直者青鹽煙</small>。官作既有程，煮鹽煙在川。<br/>
　　<small about="#mwt396" typeof="mw:Transclusion">首記煮鹽之事。<br/>
　　<span class="book-name">漢·宣帝紀</span>：困於蓮勺鹵中。<span class="book-name">説文</span>：鹵，鹽地也，東方謂之斥，西方謂之鹵。　遠注：草木白，鹵氣浸漬，草木凋枯也。<br/>
　　陳琳詩：官作自有程。<br/>
　　<span class="book-name">前漢書</span>：吳王東煮海為鹽。</small><br/>
　　汲井歲搰搰<small about="#mwt397" typeof="mw:Transclusion">古忽切，一作搰榾</small>，出車日連連。自公斗三百，轉致斛六千。君子慎止足，小人苦喧闐。我何良歎嗟，物理固自<small about="#mwt398" typeof="mw:Transclusion">一作亦固</small>然。<br/>
　　<small about="#mwt399" typeof="mw:Transclusion">此歎公私取利者衆也。　初則汲井以煎，既則車載而出。搰搰，用力貌。連連，衆多貌。自公，謂官價。轉致，謂商販。斗錢三百，石至六千，倍獲其息也。君子，譏自公。小人，指轉致。物情爭利，不足嗟嘆，亦慨時之語。　此章前四句，後八句。　黃希曰：<span class="book-name"><span title="新唐書·卷五十四·志第四十四·食貨四" class="source">唐志</span></span>：天寶、至德間，鹽每斗十錢，<span class="date" title="758年">。乾元元年</span>，第五琦為諸州榷鹽鐵使，<span title="斗加時價百錢而出之，為錢一百一十。" class="comment">初變法</span>。劉晏代之，法益密。<span class="date" title="788年">貞元四年</span>，江淮斗增二百，為錢三百一十，後復增六十，河中兩池鹽，斗三百七十。豪賈射利，官收不能半。以此例之，蜀中鹽價，從可推矣。<br/>
　　<span class="book-name">莊子</span>：子貢見漢陰丈人灌井，搰搰然，用力甚多而見功寡。<br/>
　　<span class="book-name">詩</span>：出車彭彭。　又：執訊連連。<br/>
　　又：退食自公。<br/>
　　<span class="book-name">玉篇注</span>：十斗為斛。　<span class="book-name">續漢書</span>：虞詡為武都太守，始到郡，石直八千。<br/>
　　<span class="book-name">説苑</span>：孔子曰：君子慎所從。　張協詩：達人知止足。<br/>
　　何遜詩：臨觴獨嘆嗟。<br/>
　　<span class="book-name">抱朴子</span>：較物理之善否。</small><br/>
　　<small about="#mwt400" typeof="mw:Transclusion">蜀有鹽井，其水下鹹上淡。土人取巨竹，盡通中節，惟下梢留節，傍鑿小孔，用牛皮掩孔口，皮連繩索。下竹之後，牽索轉皮，則鹹水入筒，仍掩其孔，汲起傾瀉，不雜淡水。又有火井，空穴深邃，投草引火，則煙氣騰鬱，埋鍋其上，藉以熬鹽。此事甚奇，因附記焉。</small><br/>
　　<span id="han_xia" about="#mwt401" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#han_xia" class="mw-selflink-fragment">寒峽</a></span><br/>
　　<small about="#mwt402" typeof="mw:Transclusion"><span class="book-name">宋書·氐胡傳</span>：安西參軍魯尚期，追楊難當，出寒峽。　鶴曰：秦成之間，大抵多峽，自秦至成之界，垂二百里，又七十里至成。</small><br/>
　　行邁日悄悄，山谷勢多端。雲門轉絕岸，積阻霾天寒。寒硤<small about="#mwt403" typeof="mw:Transclusion">郭作峽</small>不可度，我實<small about="#mwt404" typeof="mw:Transclusion">一作貧</small>衣裳單。況當仲冬交，泝沿增波瀾。<br/>
　　<small about="#mwt405" typeof="mw:Transclusion">首記峽中勢險而氣寒。　雲門乍轉，却逢絕岸，積阻之處，又霾天寒，此所謂勢多端也。單衣仲冬，衝寒而度峽，旅人之困如此。曰仲冬交，蓋在十一月初矣。<br/>
　　<span class="book-name">詩</span>：行邁靡靡。黃注：遠行曰邁。　又：憂心悄悄。<br/>
　　趙充國策：況山谷之便乎。　<span class="book-name">漢書</span>：上知<span class="name" title="按：姓東方，名朔">方朔</span>多端。<br/>
　　<span class="book-name">蜀都賦</span>：指渠口以為雲門。魯曰：雲門，亦秦地名。　木華<span class="book-name">海賦</span>：絕岸萬丈。<br/>
　　謝朓詩：九河亘積阻。　<span class="book-name">爾雅</span>：風而雨土，為霾。古樂府：海水知天寒。<br/>
　　沈約詩：豈覺衣裳單。<br/>
　　<span class="book-name">月令</span>：仲冬之月，冰益壯，地始坼。<br/>
　　逆流而上曰泝，從流而下曰沿。何遜詩：泝水復沿流。應瑒<span class="book-name">靈河賦</span>：泝沿蔽水，帆柱如林。　謝靈運詩：傾耳聆波瀾。</small><br/>
　　野人尋煙語，行子傍<small about="#mwt406" typeof="mw:Transclusion">去聲</small>水餐。此生免荷<small about="#mwt407" typeof="mw:Transclusion">去聲</small>殳<small about="#mwt408" typeof="mw:Transclusion">音洙</small>，未敢辭路難。<br/>
　　<small about="#mwt409" typeof="mw:Transclusion">末歎峽行之艱苦。　尋煙傍水，皆荒山闃寂之象。路難猶勝荷殳，此自解語，實自傷語。　此章前八句，後四句。<br/>
　　鮑照詩：當警野人機。<br/>
　　又：行子夜中飯。<br/>
　　<span class="book-name">詩</span>：彼侯人兮，何戈與祋。注：祋，殳也。又：伯也執殳，為王前驅。<span class="book-name">周禮</span>：殳以積竹，八觚，長丈二尺，建於兵車，旅賁以先驅。<br/>
　　古樂府有<span class="book-name">行路難</span>。<br/>
　　陳繼儒曰：此與<span class="book-name">鐵堂</span>、<span class="book-name">青陽</span>二篇，幽奧古遠，多象外異想，悲風泣雨，入蜀人不堪多讀。<br/>
　　黃生曰：積阻之氣，至于霾天，著此一句，寒峽方顯。末二，即「生常免租税，名不隸征伐」意，亦無聊中，故作此語耳。</small><br/>
　　<span id="shen_wei_shi_ta_zhou_mian_qiang" about="#mwt411" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#shen_wei_shi_ta_zhou_mian_qiang" class="mw-selflink-fragment">法鏡寺</a></span><br/>
　　<small about="#mwt410" typeof="mw:Transclusion">法鏡寺，舊注無考。鶴曰：意尚在秦州。</small><br/>
　　身危適他州，勉强<small about="#mwt412" typeof="mw:Transclusion">丘兩切</small>終勞苦。神傷山行深，愁破崖寺古。<br/>
　　<small about="#mwt413" typeof="mw:Transclusion">首敘路經法鏡。　傷神之際，見崖寺蒼古，故愁懷頓破。<br/>
　　東方朔詩：才盡身危。<br/>
　　苟粲妻亡，不哭而神傷。<span class="book-name">史記</span>：夏禹山行乘輦。</small><br/>
　　嬋娟碧蘚<small about="#mwt414" typeof="mw:Transclusion"><span class="book-name">正異</span>、<span class="book-name">英華</span>皆作蘚，一作鮮</small>淨，蕭摵<small about="#mwt415" typeof="mw:Transclusion">子六切</small>寒籜聚。回回<small about="#mwt417" typeof="mw:Transclusion">一作洄洄</small>山<small about="#mwt418" typeof="mw:Transclusion">一作石</small>根水，冉冉松上雨。洩雲蒙清晨，初日翳復<small about="#mwt419" typeof="mw:Transclusion">扶又切</small>吐。朱甍<small about="#mwt420" typeof="mw:Transclusion">音萌</small>半光炯，戶牖粲可數<small about="#mwt421" typeof="mw:Transclusion">所主切</small>。<br/>
　　<small about="#mwt421_2" typeof="mw:Transclusion">中申破愁之意。　嬋娟，謂蘚色明潤。蕭摵，謂籜葉飄零。此摹冬景。山繞迴泉，松含宿雨，皆寺前佳勝。雲洩乍蒙，似晴而雨，日翳仍吐，似雨而晴，此摹曉景。朱棟半呈，戶牗可指，乃寺中氣象。<span class="book-name">杜臆</span>云：此段描景入神。<br/>
　　<span class="book-name">楚辭</span>：女嬃之嬋娟兮。沈約詩：嬋娟入綺窗。　朱注：碧鮮，斷是苔蘚之蘚。公<span class="book-name">哀蘇源明</span>詩云「垢衣生碧蘚」，舊本訛作「鮮」，注家遂引<span class="book-name">吳都賦</span>「檀欒嬋娟，玉潤碧鮮」，以為四字皆言竹，恐無此句法。今按：王勃<span class="book-name">聖泉宴詩序</span>「紫苔蒼蘚」，李白詩「廚竈無青煙，刀机生綠蘚」。<br/>
　　張協詩：草摵摵以疏葉，木蕭蕭以零踐。　<span class="book-name">詩</span>：籜兮籜兮，風其吹汝。<br/>
　　漢鐃歌<span class="book-name">巫山高</span>：回回臨水遠。劉公幹詩：回回自昏亂。<br/>
　　古詩：冉冉孤生竹。曹植詩：柔條紛冉冉。<br/>
　　<span class="book-name">魏都賦</span>：窮岫洩雲，日月恆翳。顏延之詩：泄雲已漫漫，夕雨亦凄凄。洩與泄同，猶出也。<br/>
　　何遜詩：早霞麗初日。<br/>
　　沈佺期詩：紅日照朱甍。朱注：甍，棟也，所以承瓦。　江淹<span class="book-name">神女賦</span>：日炯炯而舒光。<br/>
　　沈炯<span class="book-name">幽庭賦</span>：築山川於戶牖。</small><br/>
　　拄<small about="#mwt422" typeof="mw:Transclusion">一作枉</small>策忘前期，出<small about="#mwt423" typeof="mw:Transclusion">一作高</small>蘿已亭午。冥冥子規叫，微徑不敢<small about="#mwt424" typeof="mw:Transclusion">一作復</small>取。<br/>
　　<small about="#mwt425" typeof="mw:Transclusion">末有留連不盡之意。　晨朝登眺，至午始出藤蘿，及聞子規聲慘，不敢取徑搜奇，遂去寺而前邁矣。　此章起結四句，中間八句。<br/>
　　前期，謂前路程期。沈約詩：分手易前期。<br/>
　　<span class="book-name">天台賦</span>：羲和亭午。<br/>
　　黃希曰：子規，春鳥，仲冬聲聞，地氣之煖使然也。<br/>
　　<span class="book-name">後漢·隗囂傳</span>：微徑南通。</small><br/>
　　<small about="#mwt426" typeof="mw:Transclusion">王嗣奭曰：公於極窮苦中，一見勝地，不顧程期，能於境遇外，别具一副胸襟，冥搜而搆奇。<br/>
　　鍾惺云：老杜蜀中詩，非唯山川陰霽，雲日朝昏，寫得刻骨，即細草敗葉，破屋垝垣，皆具性情。千載之下，身歷如見。</small><br/>
　　<span id="sai_wai_ku_yan_shan_nan_xing_dao" about="#mwt428" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#sai_wai_ku_yan_shan_nan_xing_dao" class="mw-selflink-fragment">青陽峽</a></span><br/>
　　<small about="#mwt427" typeof="mw:Transclusion">邵注：青陽峽，在秦州之南，詩云「南行道彌惡」可見。</small><br/>
　　塞外苦厭山，南行道<small about="#mwt429" typeof="mw:Transclusion">一云登路</small>彌惡。岡巒相經亘，雲水氣參錯。<br/>
　　<small about="#mwt430" typeof="mw:Transclusion">首從峽行敘起。　經亘，山疊難行。參錯，水迷難度。所謂道彌惡也。<br/>
　　吳均詩：塞外何紛紛。<br/>
　　<span class="book-name">詩</span>：我獨南行。<br/>
　　盧諶詩：岡巒挺茂樹。<br/>
　　謝靈運詩：泝流觸驚急，臨圻阻參錯。</small><br/>
　　林迥硤角來，天窄<small about="#mwt431" typeof="mw:Transclusion">一作穿</small>壁面削。磎西五里石，奮怒向我落。仰看<small about="#mwt432" typeof="mw:Transclusion">平聲</small>日車側，俯恐坤軸弱。魑魅嘯有<small about="#mwt433" typeof="mw:Transclusion">一作有狂</small>風，霜霰浩漠漠。<br/>
　　<small about="#mwt434" typeof="mw:Transclusion">此記青陽峽景。硤角，從旁横射者。壁面，當前劈峙者。奮怒，崩石危險也。礙日車，石勢聳欹。陷地軸，石形重大。魑魅嘯，石傍陰慘。霜霰多，石上凝寒也。<br/>
　　<span class="book-name">水經注</span>：吳山，三峰霞舉，疊秀雲天，崩巖傾仄，山頂相捍，望之恆有落勢。<br/>
　　<span class="book-name">杜臆</span>：「仰看日車側」，即「愁畏日車翻」意。<span class="book-name">魯靈光殿賦</span>：仰看天庭。<span class="book-name">莊子</span>：若乘日之車，遊襄城之野。漢李尤歌：安得力士翻日車。<br/>
　　<span class="book-name">天台賦</span>：始經魑魅之塗。鮑照<span class="book-name">蕪城賦</span>：木魅山鬼，野鼠城狐。風嗥雨嘯，昏見晨趨。<br/>
　　陶潛<span class="book-name">桃花源記</span>：常恐霜霰至。</small><br/>
　　昨憶<small about="#mwt435" typeof="mw:Transclusion">一作憶昨</small>踰隴阪，高秋視吳嶽。東笑蓮華卑，北知崆峒薄。超然侔壯觀，已謂殷<small about="#mwt436" typeof="mw:Transclusion">上聲，一作隱</small>寥廓。突兀猶趁人，及兹歎<small about="#mwt437" typeof="mw:Transclusion">一作谷</small>冥漠。<br/>
　　<small about="#mwt438" typeof="mw:Transclusion">此自隴阪説到青陽，乃借衆山以形其突兀。隴阪之上，西見吳岳，東厭蓮峰，北掩崆峒，已極宇宙大觀。若欲侔此壯觀，意謂寥廓之地，隱伏難見矣。今到青陽，其突兀之狀，猶若逐人而來，始歎冥漠之境，不可窮盡也。舊注以壯觀指青峽，突兀指巨石，未合詩意。　此章四句起，下二段各八句。<br/>
　　<span class="book-name">秦州記</span>：隴阪九折，不知幾里。張衡<span class="book-name">四愁詩</span>：欲往從之隴阪長。<br/>
　　<span class="book-name">杜臆</span>：高秋天朗，故見諸山。宋子侯詩：高秋八九月。　<span class="book-name">漢·地理志</span>：吳山，在汧縣西，古文以為岍山，<span class="book-name">國語</span>謂之西吳，秦都咸陽以為西岳。<span class="book-name">周禮</span>：雍州，其鎮曰嶽山。注：吳嶽也。<span class="book-name">舊唐書·禮儀志</span>：肅宗<span class="date" title="757年">至德二年</span>春，在鳳翔，改汧陽郡吳山為西嶽。<br/>
　　蓮華峰，在華山。崆峒山，在岷州。<br/>
　　班彪<span class="book-name">王命論</span>：超然遠覽。　<span class="book-name">西都賦</span>：盛娛游之壯觀。<br/>
　　左思詩：壁立何寥廓。<br/>
　　庾闡<span class="book-name">涉江賦</span>：洪濤突兀而横峙。<br/>
　　顏延之詩：衣冠終冥漠。<br/>
　　江盈科<span class="book-name">雪濤詩評</span>曰：少陵秦州以後詩，突兀宏肆，迥異昔作。非有意換格，蜀中山水，自是挺特奇崛，獨能象景傳神，使人讀之，山川歷落，居然在眼。所謂春蠶結繭，隨物肖形，乃為真詩人，真手筆也。</small><br/>
　　<span id="long_men_zhen" about="#mwt428" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#long_men_zhen" class="mw-selflink-fragment">龍門鎮</a></span><br/>
　　<small about="#mwt439" typeof="mw:Transclusion"><span class="book-name">水經注</span>：洛溪水，北發洛谷，南逕威武戍，又西南與龍門水合。水出西北龍門谷，東流與横水會，又南逕龍門戍東。朱注：洛谷，一作駱，在成縣西。<span class="book-name">一統志</span>：龍門鎮在鞏昌府成縣東，後改府城鎮。</small><br/>
　　細泉兼輕冰，沮洳棧道濕。不辭辛苦行，迫<small about="#mwt440" typeof="mw:Transclusion">一作迨</small>此短景<small about="#mwt441" typeof="mw:Transclusion">影同</small>急。<br/>
　　<small about="#mwt442" typeof="mw:Transclusion">此往龍門之路，言行遲而日促。　迫屬行程，急屬日影。<br/>
　　庾信詩：山深足細泉。<br/>
　　<span class="book-name">詩</span>：彼汾沮洳。<span class="book-name">傳</span>：沮洳，水浸處下濕之地。　<span class="book-name">元和郡國志</span>：褒斜道，一名石牛道，張良令燒絕棧道，即此。<br/>
　　曹植詩：能不懷辛苦。<br/>
　　庾信詩：短景負餘暉。<span class="book-name">舞鶴賦</span>：急景凋年。吳注：舊引<span class="book-name">舞鶴賦</span>「急景凋年」，似將景急二字相連。按庾信詩「短景負餘暉」，則短景微讀。公詩「歲暮陰陽催短景」，又其較著矣。</small><br/>
　　石門雲雪<small about="#mwt443" typeof="mw:Transclusion">一作雲雷，一作雪雲</small>隘<small about="#mwt444" typeof="mw:Transclusion">一作溢</small>，古鎮峰巒集。旌竿暮慘澹，風水白刃澀。胡馬屯<small about="#mwt445" typeof="mw:Transclusion">音豚</small>成皋，防虞此何及。嗟爾遠戍人，山寒夜中泣。<br/>
　　<small about="#mwt446" typeof="mw:Transclusion">此見龍門景事而歎戍卒之苦。　石門古鎮，有險可憑，亦何必屯兵戍守乎，譏之也。　此章上四句，下八句。<br/>
　　<span class="book-name">蜀都賦</span>：岨以石門。注：在漢中之西，褒中之北，蜀之險隘。<span class="book-name">水經注</span>：褒水，西北出衙嶺山，東南經大石門，歷故棧道下，又東南歷小石門。<br/>
　　崔湜詩：霜氣下旌竿。<br/>
　　陶潛詩：風水互乖違。　<span class="book-name">秦國策</span>：白刃在前。<br/>
　　趙曰：成皋，乃鞏洛之地。<br/>
　　陰鑑詩：遠戍唯聞鼓。　<span class="book-name">唐書</span>：<span class="date" title="759年">乾元二年</span>九月，史思明陷東京及齊、汝、鄭、滑四州。</small><br/>
　　<small about="#mwt447" typeof="mw:Transclusion">黃淳耀曰：時東京為史思明所據，秦成間密邇關輔，故龍門鎮兵有石門之守。然旌竿慘淡，白刃鈍澀，既無以壯我軍容，況此地又與成皋遠不相及，而防戍於此，則亦徒勞吾民而巳。使之山寒夜泣，亦何為哉。</small><br/>
　　<span id="shi_kan" about="#mwt428" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#shi_kan" class="mw-selflink-fragment">石龕</a></span><br/>
　　<small about="#mwt448" typeof="mw:Transclusion">龕，苦含切，石塔也。<span class="book-name">阿育王傳</span>：山龕石室。沈佺期詩：危峰石作龕。</small><br/>
　　熊羆咆我東，虎豹號<small about="#mwt450" typeof="mw:Transclusion">平聲</small>我西。我後鬼長嘯，我前狨<small about="#mwt451" typeof="mw:Transclusion">音戎</small>又啼。天寒昏無日，山遠道路迷。驅車石龕下，仲冬見虹霓。<br/>
　　<small about="#mwt452" typeof="mw:Transclusion">綎注：上歎行路之艱，是傷己。　俯視物類，仰觀天氣，備寫悽慘陰森之象。　魏武帝<span class="book-name">苦寒行</span>「熊羆對我蹲，虎豹夾路啼」，此句意所本。劉琨<span class="book-name">扶風歌</span>「麋鹿遊我前，猿猴戲我側」，此句法所本。<span class="book-name">楚辭·九思</span>「將升兮高山，上有兮猿猴。將入兮深谷，下有兮虺蛇。左見兮鳴鵙，右睹兮呼梟」，此東西前後疊句所本。<br/>
　　<span class="book-name">楚辭·招隱</span>：虎豹鬬兮熊羆咆。<br/>
　　陳藏器<span class="book-name">本草</span>：狨，生山南山谷中，似猴而大，毛長，黃赤色，人將其皮作鞍褥。<span class="book-name">埤雅</span>：狨，猿狖之屬，輕捷善緣木，生川峽深山中。又云：尾作金色，俗謂金線狨，中矢毒，即自齧斷其尾以擲之。<br/>
　　謝靈運詩：山遠行不近。<br/>
　　古詩：驅車策駑馬。　沈炯詩：山龕擬夜禪。地志：龍門石壁，鑿為龕，石佛數千。則知石龕乃人工所為者。<br/>
　　<span class="book-name">月令</span>：孟冬之月，虹藏不見，仲冬見之，紀異也，亦地煖使然。　<span class="book-name">爾雅注</span>：<span title="爾雅注疏·卷六·釋天第八：
《音義》云：虹雙出，色鮮盛者為雄，雄曰虹。闇者為雌，雌曰蜺。" class="sectional">雙出，色鮮盛者為雄，曰虹。闇者為雌，曰蜺</span>。</small><br/>
　　伐竹<small about="#mwt453" typeof="mw:Transclusion">一作木</small>者誰子，悲歌上<small about="#mwt454" typeof="mw:Transclusion">時掌切，一作抱</small>雲梯。為<small about="#mwt455" typeof="mw:Transclusion">去聲</small>官採美箭，五歲供梁齊。苦云直簳<small about="#mwt456" typeof="mw:Transclusion">古旱切，干上聲，一作笴</small>盡，無以應<small about="#mwt457" typeof="mw:Transclusion">一作充</small>提攜。奈何漁陽騎<small about="#mwt458" typeof="mw:Transclusion">去聲</small>，颯颯驚蒸黎。<br/>
　　<small about="#mwt459" typeof="mw:Transclusion">綖注：下歎征求之苦，是憫人。山採箭簳，幾於罄竹無餘，民力之殫可知。梁齊，謂河北官軍。漁陽，謂思明餘孽。五歲，自<span class="date" title="755年">天寶十四載</span>至<span class="date" title="759年">乾元二年</span>也。　此章兩段，俱八句。<br/>
　　雷次宗<span class="book-name">豫章記</span>：伐竹為筏。　阮籍詩：所憐者誰子。<br/>
　　<span class="book-name">史記·項羽傳</span>：悲歌慷慨。　<span class="book-name">墨子</span>：公輸班為雲梯。郭璞<span class="book-name">游仙詩</span>：靈谿可潛盤，安事登雲梯。<br/>
　　<span class="book-name">一統志</span>：箭簳山，在漢中府漢陰縣東北一百八十里，山產箭竹。<span class="book-name">爾雅</span>：東南之美者，有會稽之竹箭。此借用之。<br/>
　　<span class="book-name">考工記</span>：荆之幹。與簳同。<span class="book-name">呂氏春秋</span>：齒羽箭幹。<br/>
　　謝靈運詩：提㩦弄齊瑟。<br/>
　　<span class="book-name">楚辭</span>：風颯颯兮木蕭蕭。　相如<span class="book-name">封禪書</span>：覺寤蒸黎。</small><br/>
　　<small about="#mwt460" typeof="mw:Transclusion">楊慎曰：起得奇壯突兀，末段深為時慮。<br/>
　　陸時雍曰：此詩氣局最寬，語致最簡。<br/>
　　申涵光曰：起勢奇崛，若安放在中間，亦常語耳。</small><br/>
　　<span id="ji_cao_ling" about="#mwt461" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#ji_cao_ling" class="mw-selflink-fragment">積草嶺</a></span><small about="#mwt462" typeof="mw:Transclusion">原注：同谷界。</small><br/>
　　連峰積長陰，白日遞隱見<small about="#mwt464" typeof="mw:Transclusion">音現</small>。颼颼林響交，慘慘石狀變。山分<small about="#mwt465" typeof="mw:Transclusion">一作外</small>積草嶺，路異鳴<small about="#mwt466" typeof="mw:Transclusion"><span class="book-name">唐志</span>作鳴，一作明</small>水縣。旅泊吾道窮<small about="#mwt467" typeof="mw:Transclusion">一作東</small>，衰年歲時倦。<br/>
　　<small about="#mwt468" typeof="mw:Transclusion">首記積草之景，兼敘跋涉之艱。　山疊多陰，故日光隱見。颼颼慘慘，皆形容積陰也。　蔡夢弼曰：從此嶺分路，東則同谷，西則鳴水。<br/>
　　江淹詩：連峰竟無已。<br/>
　　梁簡文帝詩：日斜光隱見。<br/>
　　<span class="book-name">水經注</span>：風颼颼而飀飀。<br/>
　　陶潛詩：慘慘寒日。<br/>
　　<span class="book-name">舊唐書</span>：鳴水縣，屬興州，本漢沮縣地，隋為鳴水縣。<br/>
　　梁元帝詩：旅泊依村樹。<br/>
　　<span class="book-name">史記</span>：仲尼曰：吾道窮矣。　簡文詩：羽檄歲時聞。</small><br/>
　　卜居尚百里，休駕投諸彦。邑有佳主人，情如已會面。來書語絕妙，遠客驚深眷。食蕨不願餘，茅茨眼中見。<br/>
　　<small about="#mwt470" typeof="mw:Transclusion">下言路近同谷，得有依託也。　諸彦，投宿之家。主人，同谷之宰。蕨薇，山中之食。茅茨，山中之居。　張綎注：公欲居西枝者，以贊公有盛論之作。欲居同谷者，以主人有深眷之書也。　此與上章同格。<br/>
　　屈原有<span class="book-name">卜居</span>篇。<br/>
　　謝靈運<span class="book-name">擬鄴中詩序</span>：二三諸彦。<br/>
　　<span class="book-name">後漢書</span>：范冉謂王奐曰：今子遠適千里，會面無期。<br/>
　　鮑照詩：遠客厭辛苦。<br/>
　　<span class="book-name">史記</span>：伯夷、叔齊，隱於首陽山，採薇而食。<span class="book-name">索隱</span>注：薇，蕨也。　左思<span class="book-name">咏史詩</span>：飲河期滿腹，貴足不願餘。<br/>
　　<span class="book-name">莊子</span>：茅茨不剪。<span class="book-name">晉書</span>：豫章太守見范宣茅茨不完，欲為改宅，宣固辭之。　<span class="book-name">南史</span>：袁粲曰：但恨眼中不見人。</small><br/>
　　<span id="ni_gong" about="#mwt472" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#ni_gong" class="mw-selflink-fragment">泥功<small about="#mwt473" typeof="mw:Transclusion"><span class="book-name">唐書</span>作公</small>山</a></span><br/>
　　<small about="#mwt474" typeof="mw:Transclusion"><span class="book-name">杜臆</span>：成州有八景，泥功山、鳳凰臺居其二。公詩止言其濘，不言其勝，何耶。<span class="book-name">唐書</span>：<span class="date" title="789年">貞元五年</span>，於同谷之西境泥公山，權置行成州。<span class="book-name">方輿勝覽</span>：在同谷郡西二十里。</small><br/>
　　朝行青泥上，暮在青泥中。泥濘<small about="#mwt476" typeof="mw:Transclusion">乃定切，一作穽</small>非一時，版築勞人功。<br/>
　　<small about="#mwt477" typeof="mw:Transclusion">先記泥功山。　泥濘之處，功須版築，此泥功所由名也。<br/>
　　<span class="book-name">元和郡國志</span>：青泥嶺，在興州長舉縣西北五十三里，接溪山東，懸崖萬仞，上多雲雨，行者屢逢泥淖，故號為青泥嶺。<span class="book-name">一統志</span>：在漢中府略陽縣西北。</small><br/>
　　不畏道途<small about="#mwt478" typeof="mw:Transclusion">一作路</small>遠<small about="#mwt479" typeof="mw:Transclusion">一作永</small>，乃將<small about="#mwt480" typeof="mw:Transclusion">一作反將，一作及此</small>汨没同。白馬為鐵驪，小兒成老翁。哀猿<small about="#mwt481" typeof="mw:Transclusion">一作猱</small>透却墜，死鹿力所窮。寄語北來人，後來莫匆匆。<br/>
　　<small about="#mwt482" typeof="mw:Transclusion">後敘中途淪没之患。　汨没同，同歸濡溺也，起下四句。白馬小兒，為泥所汙。哀猿死鹿，為泥所陷。末以窮途之困，預戒行人。　此章上四句，下八句。<br/>
　　<span class="book-name">月令</span>：孟冬之月，乘玄輅，駕鐵驪。<span class="book-name">爾雅</span>：馬純黑，曰驪。<br/>
　　葛洪<span class="book-name">神仙傳</span>：太玄女須臾之間，或化為老翁，或為小兒。<br/>
　　李孝貞詩：風静夜猿哀。<br/>
　　<span class="book-name">詩</span>：野有死鹿。　<span class="book-name">左傳</span>：鹿死不擇陰，挺而走險，急何能擇。<br/>
　　龐德公<span class="book-name">於忽操</span>：前行險既以覆兮，後逐逐其猶來。盧照鄰詩：傳語後來者，斯路誠獨難。</small><br/>
　　<span id="feng_huang_tai" about="#mwt483" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#feng_huang_tai" class="mw-selflink-fragment">鳳凰臺</a></span><small about="#mwt484" typeof="mw:Transclusion">原注：山峻，人不至高頂。</small><br/>
　　<small about="#mwt484_2" typeof="mw:Transclusion">張綖注：秦地有鳳凰臺，本因西伯，後人謬傳弄玉吹簫之説。　<span class="book-name">水經注</span>：鳳溪水，上承蜀水於廣業郡，南逕鳳溪，中有二石雙高，其形若闕，漢世有鳳凰棲其上，故謂之鳳凰臺。北去郡三里，水出臺下。<span class="book-name">方輿勝覽</span>：鳳凰臺，在同谷東南十里，山腰有瀑布，名迸璣泉。天寶間，哥舒翰有題刻。</small><br/>
　　亭亭鳳凰臺，北對西康州。西伯今寞寂，鳳聲亦悠悠。山峻路絕蹤，石林氣高浮。安得萬丈梯，為<small about="#mwt485" typeof="mw:Transclusion">去聲</small>君上<small about="#mwt486" typeof="mw:Transclusion">上聲，<span class="book-name">英華</span>作居</small>上頭。<br/>
　　<small about="#mwt487" typeof="mw:Transclusion">首咏鳳凰臺，傷鳳去臺空也。　盧注：當時李泌久歸衡山，春宮左右無人調護，公欲效<span class="name">綺里</span>之功而不可得，故曰「安得萬丈梯，為君上上頭」。<br/>
　　<span class="book-name">魏都賦</span>：亭亭峻址。<br/>
　　<span class="book-name">唐書</span>：武德初，以同谷置西康州，貞觀中廢。謂之西康者，别於嶺南之康州也。<br/>
　　<span class="book-name">商紀</span>：<span class="name">紂</span>賜<span class="name">昌</span>得專征伐，為西伯。<br/>
　　<span class="book-name">圖經</span>：岐山，一名天柱山。文王時，鳳鳴岐山，亦呼為鳳凰堆。<br/>
　　謝靈運詩：石林豈為艱。<br/>
　　孫綽<span class="book-name">天台賦</span>：臨萬丈之絕冥。</small><br/>
　　恐有無母雛，飢寒日啾啾<small about="#mwt488" typeof="mw:Transclusion">一作啁啾</small>。我能剖心血<small about="#mwt489" typeof="mw:Transclusion">一作出</small>，飲啄慰孤愁。心以當竹實，炯然無<small about="#mwt490" typeof="mw:Transclusion"><span class="book-name">勝覽</span>作忘</small>外求。血以當醴泉，豈徒比清流。<br/>
　　<small about="#mwt491" typeof="mw:Transclusion">此託鳳雛以寓意。　盧注：肅宗聽張良姊之譖，既去建寧王倓，又欲動搖廣平王俶。俶母吳氏，生子而亡，故云無母雛。披心瀝血，欲獻忠肝以保護之耳。<br/>
　　樂府<span class="book-name">隴西行</span>：鳳凰鳴啾啾，一母將九雛。<br/>
　　<span class="book-name">拾遺記</span>：二人剖心瀝血，以代墨焉。<br/>
　　何遜詩：誓將收飲啄。<br/>
　　<span class="book-name">詩疏</span>：鳳非竹實不食，非醴泉不飲。阮籍詩：林中有奇鳥，自言是鳳凰。清朝飲醴泉，日夕栖山岡。<br/>
　　路喬如<span class="book-name">鶴賦</span>：飲清流而不舉。</small><br/>
　　所重王者瑞，敢辭微命休。坐看<small about="#mwt492" typeof="mw:Transclusion">去聲</small>綵翮長<small about="#mwt493" typeof="mw:Transclusion">一作舉</small>，舉<small about="#mwt494" typeof="mw:Transclusion">一作縱</small>意八極周。自天銜瑞圖<small about="#mwt495" typeof="mw:Transclusion"><span class="book-name">英華</span>作圖識</small>，飛下<small about="#mwt496" typeof="mw:Transclusion">去聲</small>十二樓。圖以奉<small about="#mwt497" typeof="mw:Transclusion">一作獻</small>至尊，鳳以垂鴻猷。再光中<small about="#mwt498" typeof="mw:Transclusion">去聲</small>興業，一洗蒼生憂。深衷正<small about="#mwt499" typeof="mw:Transclusion"><span class="book-name">勝覽</span>作止</small>為<small about="#mwt500" typeof="mw:Transclusion">去聲</small>此，羣盜何淹留。<br/>
　　<small about="#mwt501" typeof="mw:Transclusion">此申明急於求雛之意，欲藉此以致太平也。　曰王者、曰瑞圖，皆興王之兆。曰至尊、曰鴻猷，則明説中興事業矣。深衷在此，應上心血。羣盜何留，安史自滅矣。　此章前兩段各八句，末段十二句收。<br/>
　　<span class="book-name">鸚鵡賦</span>：託輕鄙之微命。<br/>
　　王褒頌：周流八極。<br/>
　　<span class="book-name">春秋元命苞</span>：黃帝游玄扈洛水之上，鳳凰銜圖置帝前，帝再拜受圖。班固<span class="book-name">白雉詩</span>：啟靈篇兮披瑞圖。　張注：<span class="book-name">琴操</span>：紂為無道，諸侯皆歸文王。其後有鳳凰銜書於郊，文王乃作操。<br/>
　　<span class="book-name">漢·郊祀志</span>：方士言：黃帝時，為五城十二樓，以侯神人於執期。<span class="book-name">十洲記</span>：崑崙，積金為天墉城，城上安金臺五所，玉樓十二所。　鮑照：<span class="book-name">煌煌京洛行</span>：鳳樓十二重，四戶八綺窗。<br/>
　　劉敬叔<span class="book-name">異苑</span>：晉隆安中，鳳凰集劉穆之庭，韋藪謂曰：「子必協贊鴻猷」。</small><br/>
　　<small about="#mwt502" typeof="mw:Transclusion">解杜者，詩中本無寓言，而必欲傅會時事，失於穿鑿。詩中本有寓意，而必欲抺殺微詞，謂之矯枉。澤州陳冢宰謂皆好勝之過，良是。此章託諷顯然，蓋借景以寓意，于盧注獨有取焉。</small><br/>
　　<span id="qian_yuan_zhong_yu_ju_tong_gu_xian_zuo_ge_qi_shou" about="#mwt503" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#qian_yuan_zhong_yu_ju_tong_gu_xian_zuo_ge_qi_shou" class="mw-selflink-fragment">乾元中寓居同谷縣作歌七首</a></span><br/>
　　<small about="#mwt504" typeof="mw:Transclusion"><span class="book-name">杜臆</span>：同谷縣，唐屬成州，元以同谷縣省入，明則改州為縣。考今志，成縣有杜甫故居，注引虎穴龍澄詩為證，其居當在西枝村之西，然公詩却未云居西枝也。　<span class="book-name">舊唐書</span>：成州，治同谷縣，<span class="date" title="618年">武德元年</span>置成州，<span class="date" title="628年">貞觀二年</span>以廢康州之同谷縣來屬。<span class="book-name">九域志</span>：秦州，西南至成州二百六十五里。</small><br/>
　　有客有客字子美，白頭亂<small about="#mwt506" typeof="mw:Transclusion">一作短</small>髮垂過<small about="#mwt507" typeof="mw:Transclusion">一作雨</small>耳。歲拾橡<small about="#mwt508" typeof="mw:Transclusion">仕兩切</small>栗隨狙<small about="#mwt509" typeof="mw:Transclusion">千余切</small>公，天寒日暮山谷裏。中原無書<small about="#mwt510" typeof="mw:Transclusion">一作主</small>歸不得，手脚凍皴<small about="#mwt511" typeof="mw:Transclusion">七倫切</small>皮肉死。鳴呼一歌兮歌已<small about="#mwt512" typeof="mw:Transclusion">一作獨</small>哀，悲風為<small about="#mwt513" typeof="mw:Transclusion">去聲</small>我從天<small about="#mwt514" typeof="mw:Transclusion">一作東</small>來。<br/>
　　<small about="#mwt515" typeof="mw:Transclusion">此章從自敘説起。　垂老之年，寒山寄迹，無食無衣，幾於身不自保，所以感而發嘆也。悲風天來，若助旅人之愁矣。　首二領意，中四敘事，末二感慨悲歌，七首同格。<br/>
　　<span class="book-name">詩</span>：有客有客，亦白其馬。　洙曰：以寓居，故自稱有客。<br/>
　　<span class="book-name">易林</span>：亂髮如蓬，憂常在中。漢樂府<span class="book-name">長歌行</span>：髮短耳何長。<br/>
　　<span class="book-name">唐書</span>：甫客秦州，負薪採橡栗自給。今在同谷亦然。　<span class="book-name">莊子</span>：晝拾橡栗，暮栖木上。<span class="book-name">後漢·李恂傳</span>：時歲荒，徙居新安關下，拾橡栗以自資。<span class="book-name">廣韻</span>：橡，櫟實也。　<span class="book-name">莊子</span>：狙公賦芧，曰：「朝四而暮三」，衆狙皆悦。芧，即橡子也。狙，猿屬。狙公，畜狙之人也。<br/>
　　<span class="book-name">説文</span>：皴，皮細起也。<span class="book-name">梁武帝紀</span>：執筆觸寒，手為皴裂。<br/>
　　李陵詩：遠望悲風至。</small><br/>
　　<small about="#mwt516" typeof="mw:Transclusion">蔡琰<span class="book-name">胡笳十八拍</span>結語曰：笳一會兮琴一拍，心憤怨兮無人知。曰：兩拍張絃兮絃欲絕，志摧心折兮自悲嗟。曰：傷今感昔兮三拍成，銜悲畜恨兮何時平。曰：尋思涉歷兮多艱阻，四拍成兮益悽楚。曰：攢眉向月兮撫雅琴，五拍汵汵兮意彌深。曰：追思往日兮行李難，六拍悲兮欲罷彈。曰：草盡水竭兮羊馬皆徙，七拍流恨兮惡居於此。七歌結語，皆本笳曲。</small><br/>
　　長鑱<small about="#mwt518" typeof="mw:Transclusion">仕衫、仕鑒二切</small>長鑱白木柄，我生託子以為命。黃獨<small about="#mwt519" typeof="mw:Transclusion">山谷作獨，東坡作精</small>無苗山雪盛，短衣數<small about="#mwt520" typeof="mw:Transclusion">音朔</small>挽不掩脛。此時與子空<small about="#mwt521" typeof="mw:Transclusion">一作同</small>歸來，男呻女吟四壁静。嗚呼二歌兮歌始放，閭<small about="#mwt522" typeof="mw:Transclusion">一作鄰</small>里為<small about="#mwt523" typeof="mw:Transclusion">去聲</small>我色惆悵。<br/>
　　<small about="#mwt524" typeof="mw:Transclusion">上章自嘆凍餒，此并痛及妻孥也。命託長鑱，一語慘絕。橡栗巳空，又掘黃獨，直是資生無計。雪滿山，故無苗可尋。風吹衣，故挽以掩膝。男女呻吟，飢寒並迫也。前曰悲風，天助之哀。此曰閭里，則人為之憫矣。　前後章，以有客對弟妹，敘骨肉之情也。中間獨將長鑱配言，蓋託此為命，不啻一家至親。<br/>
　　<span class="book-name">説文</span>：鑱，銳也，吳人云犁鐵。<span class="book-name">玉篇</span>：鑱，鏨也。<br/>
　　呼鑱為子，猶<span class="book-name">毛詩</span>呼籜為汝。　黃庭堅曰：<span class="book-name">嵩記</span>：牛山多杏，自中國喪亂，百姓資此以為命。<br/>
　　又曰：黃獨，狀如芋子，肉白皮黃，蔓延生，葉似蘿摩，梁漢人蒸食之，江東謂之土芋。陳藏器<span class="book-name">本草</span>：黃獨，遇霜雪，枯無苗，蓋蹲鴟之類。蔡夢弼引别注云：黃獨，歲飢，土人掘以充糧，根惟一顆而色黃，故謂之黃獨。其説是也。按公詩有别用黃精者，如<span class="book-name">太平寺</span>云「三春濕黃精，一食生羽毛」，<span class="book-name">丈人山</span>云「掃除白髮黃精在，君看他時冰雪容」，皆託為引年而發，若此歌，則專為救飢而言，當主黃獨為是。<br/>
　　<span class="book-name">史記</span>：叔孫通變其服，服短衣。甯戚<span class="book-name">叩角歌</span>：短布單衣不及骭。　曹植詩：挽衣對我泣。　脛，足骨也。<br/>
　　<span class="book-name">莊子</span>：呻吟裘氏地。　呻吟既息，四壁悄然，寫得悽絕。　<span class="book-name">司馬相如傳</span>：家居徒四壁立。何遜詩：宵長壁立靜。<br/>
　　<span class="book-name">周禮·天官</span>：聽閭里以版圖。　<span class="book-name">楚辭</span>：余悵惆而自憐。</small><br/>
　　有弟有弟在遠方<small about="#mwt526" typeof="mw:Transclusion">一作各一方</small>，三人各瘦何人强。生别展轉不相見，胡塵暗天道路長。東飛鴐<small about="#mwt527" typeof="mw:Transclusion">音加</small>鵝後<span about="#mwt528" typeof="mw:Transclusion">鶖</span><small about="#mwt529" typeof="mw:Transclusion">音秋</small>鶬<small about="#mwt530" typeof="mw:Transclusion">七羊切</small>，安得送我置汝傍。嗚呼三歌兮歌三發，汝歸何處收<small about="#mwt531" typeof="mw:Transclusion">一作取</small>兄骨。<br/>
　　<small about="#mwt532" typeof="mw:Transclusion">此章嘆兄弟各天也。　生别展轉，自東都而長安，又自秦隴而同谷。胡塵暗天，申言生别之故。弟在東方，因欲東飛而去也。始念生離，終恐死别，故有收骨之語。　<span class="book-name">杜臆</span>：鴐鵝雁屬，以比兄弟。而惡鳥在後，安得送我在汝傍乎。何處收骨，此承輾轉來。<br/>
　　趙曰：公四弟，曰穎、曰觀、曰豐、曰占，穎、觀、豐各在他郡，惟占從公入蜀，後有<span class="book-name">舍弟占歸草堂</span>詩。　<span class="book-name">左傳</span>：寡人有弟，不能和協，而使餬其口於四方。<br/>
　　<span class="book-name">後漢書</span>：趙孝，其弟禮，為賊所得，將食之，孝自縛詣賊曰：「禮餓羸瘦，不若孝肥飽」，賊感其意，俱舍之。梁元帝<span class="book-name">與武陵王書</span>：兄肥弟瘦，無復相見之期。<br/>
　　古樂府：他鄉各異縣，展轉不可見。<br/>
　　宋文帝詩：不見南雲陰，但見胡塵起。　<span class="book-name">詩</span>：道阻且長。<br/>
　　<span class="book-name">子虚賦</span>：弋白鵠，連鴐鵝。<span class="book-name">廣志</span>：鴐鵝，野鵝也。陶隱居云：野鵝，大於雁，似人家蒼鵝，謂之鴐鵝。<span class="book-name">揚雄傳</span>：豈鴐鵝之能捷。　<span class="book-name">楚辭·大招</span>：鵾鴻羣晨，雜鶖鶬只。　<span class="book-name">埤雅</span>：鶖，性貪惡，狀如鶴而大，長頸赤目，善與人鬬，好啗蛇。<span class="book-name">詩</span>：有鶖在梁。毛萇曰：鶖，禿鶖。楊慎日：鶬有二種。<span class="book-name">列子</span>「連雙鶬於青雲之上」，相如賦「雙鶬下，玄鶴加」，<span class="book-name">物類相感志</span>「玄鶬，長足，羣飛，天將霜，必先鳴」，此蓋鶴類，以其色蒼，故曰鶬，此一種也。若<span class="book-name">江賦</span>所云「奇鶬九頭」，孔子引<span class="book-name">河上之歌</span>曰「鶬兮鴰兮，逆毛衰兮，一身九尾長兮」，此則妖鳥，别為一種。<br/>
　　<span class="book-name">左傳</span>：崤有二陵，予收爾骨焉。</small><br/>
　　有妹有妹在鍾離，良人早殁諸孤癡。長淮浪高蛟龍怒，十年不見來何時<small about="#mwt534" typeof="mw:Transclusion">一作遲</small>。扁舟欲往箭滿眼，杳杳南國多旌旗。嗚呼四歌兮歌四奏，林猿<small about="#mwt535" typeof="mw:Transclusion">浩然本作林猿，一作竹林</small>為<small about="#mwt536" typeof="mw:Transclusion">去聲</small>我啼清晝。<br/>
　　<small about="#mwt537" typeof="mw:Transclusion">此章嘆兄妹異地也。　嫠婦客居，孤兒難倚。十年，妹不能來。扁舟，公不得往。蛟龍，防路之險。旌旗，患時之危。猿啼清晝，不特天人感動，即物情亦若分憂矣。<br/>
　　<span class="book-name">吳越春秋</span>：壽夢元年，魯成公會於鍾離。<span class="book-name">舊唐書</span>：濠州，屬淮南道，<span class="date" title="742年">天寶元年</span>改鍾離郡，<span class="date" title="758年">乾元元年</span>復為濠州。<span class="book-name">新唐書·地理志</span>：濠州鍾離郡，有鍾離縣，春秋時為鍾離子國。按：公詩有「近聞韋氏妹，遠在漢鍾離」，即指此處。<br/>
　　<span class="book-name">詩</span>：今夕何夕，見此良人。注：夫也。　曹植<span class="book-name">平原懿主誄</span>：憐爾早殁。　<span class="book-name">左傳</span>：以是藐諸孤。<br/>
　　<span class="book-name">書</span>：導淮自桐柏。何遜詩：初宿長淮上。<br/>
　　劉孝綽詩：扁舟去平樂。<br/>
　　古詩：杳杳即長暮。　顏延之詩：旌旗晝夜懸。<br/>
　　張九齡詩：林猿莫夜聽。<span class="book-name">長笛賦</span>：猿蜼晝吟。　朱注：蔡絛云：崇寧間，有貢士自同谷來，籠一禽，大如雀，色正青，善鳴，曰：「此竹林鳥也」。<span class="name">林時對</span>曰：考<span class="book-name">海錄</span>，有「竹林静，啼青笋」之句，竹林與青笋並用，似屬鳥名。<span class="book-name">演繁露</span>：詩人假象為辭，因竹之號風若啼，故謂之啼耳。　按：二説皆穿鑿難信。猿多夜啼，今啼清晝，極言其悲也。</small><br/>
　　四山多風溪水急，寒雨<small about="#mwt539" typeof="mw:Transclusion">一作風</small>颯颯枯樹<small about="#mwt540" typeof="mw:Transclusion">一云樹枝</small>濕。黃蒿古城雲不開，白<small about="#mwt541" typeof="mw:Transclusion">一作玄</small>狐跳梁黃狐立。我生何為在窮谷，中夜起坐萬感集。嗚呼五歌兮歌正長，魂招不來歸故鄉。<br/>
　　<small about="#mwt542" typeof="mw:Transclusion">此章咏同谷冬景也。　此歌忽然變調，寫得山昏水惡，雨驟風狂，荒城晝冥，野狐羣嘯，頓覺空谷孤危，而萬感交迫。招魂不來，魂驚欲散也。收骨於死後，招魂於生前，見存亡總不能自必矣。　招魂句有兩説，<span class="book-name">杜臆</span>謂魂離形體，不能招來，使之同歸故鄉。此順解也。胡夏客謂：身在他鄉而魂歸故鄉，反若招之不來者。此倒句也。依後説，翻古出新，語尤奇警。<br/>
　　孔稚珪詩：胡騎四山合。<br/>
　　鮑照<span class="book-name">與妹書</span>：吾自發寒雨。　柳惲詩：颯颯避霜葉。　庾信有<span class="book-name">枯樹賦</span>。<br/>
　　蔡琰<span class="book-name">胡笳</span>：塞上黃蒿兮枝枯葉乾。<br/>
　　<span class="book-name">呂氏春秋</span>：禹行塗山，有白狐九尾造焉。陶隱居<span class="book-name">本草</span>：狐，形似狸而黃。　<span class="book-name">莊子</span>：獨不見狸狌乎，東西跳梁，不避高下。<br/>
　　謝惠連詩：窮谷是處。<br/>
　　阮籍詩：中夜不能寐，起坐彈鳴琴。　謝靈運詩：千念集日夜，萬感盈朝昏。<br/>
　　<span class="book-name">楚辭·招魂</span>：魂兮歸來，反故居些。朱注：古人招魂之禮，不專施於死者。公詩如「剪紙招我魂」，「老魂招不得」，「南方實有未招魂」，與此詩「魂招不來歸故鄉」，皆招生時之魂也。本王逸<span class="book-name">楚辭注</span>。</small><br/>
　　南有龍兮在山湫，古木巃<small about="#mwt543" typeof="mw:Transclusion">盧紅、力董二切</small>嵸<small about="#mwt544" typeof="mw:Transclusion">子紅、子孔二切</small>枝相樛。木葉黃落龍正蟄，蝮蛇東來水上游。我行怪此安敢出，拔劍欲斬且復<small about="#mwt545" typeof="mw:Transclusion">扶又切</small>休。嗚呼六歌兮歌思<small about="#mwt546" typeof="mw:Transclusion">去聲</small>遲<small about="#mwt547" typeof="mw:Transclusion">一云怨遲遲</small>，溪壑為<small about="#mwt548" typeof="mw:Transclusion">去聲</small>我迴春姿。<br/>
　　<small about="#mwt549" typeof="mw:Transclusion">此章咏同谷龍湫也。　古木巃嵸，樹覆湫潭，神龍蟄伏而蝮蛇肆行，此陽微陰勝之象。拔劍且休，誅之不勝誅也。溪壑迴春，蓋望陽長陰消，回造化於指日，其所慨於身世者大矣。　<span class="book-name">易傳</span>以潛龍比君子，蔡琰謂暴猛如虺蛇，此君子小人之别也。　時在仲冬，而曰春迴者，天氣晴和，有似春意耳。<br/>
　　<span class="book-name">杜詩博議</span>：同谷萬丈潭有龍，此借以起興。　湫，龍潭也。揚雄<span class="book-name">蜀都賦</span>：火井龍湫。<br/>
　　江總詩：古木斷懸蘿。　劉安<span class="book-name">招隱士</span>：山氣巃嵸兮不嵯峨。巃嵸，楂枒貌。　謝朓詩：樛枝聳復低。樛，枝曲下垂貌。<br/>
　　<span class="book-name">記</span>：季秋之月，草木黃落。<span class="book-name">易</span>：龍蛇之蟄。<br/>
　　<span class="book-name">楚辭</span>：蝮蛇蓁蓁。<span class="book-name">淮南子</span>：蝮蛇不可使安足。<span class="book-name">抱朴子</span>：蝮蛇中人至急，一日不治，則殺人。但以刀割瘡肉，投地其，肉沸如火炙，須臾焦盡，人得活也。<br/>
　　<span class="book-name">漢書</span>：高帝夜徑澤中，有大蛇當道，拔劍斬之。　隋煬帝<span class="book-name">鳳艒歌</span>：意欲持鉤往撩取，恐是蛟龍還復休。<br/>
　　張載詩：谿壑無人迹。　<span class="book-name">列子</span>：師文及秋而叩角絃，温風徐迴。　沈佺期詩：何遽青春姿。</small><br/>
　　<small about="#mwt552" typeof="mw:Transclusion">吳見思曰：前五歌，意俱竭，此則不得不遲。遲則從容婉轉，谿壑亦若迴春。窮而必變，天之道也。<br/>
　　王道俊<span class="book-name">博議</span>：前後六章，皆自敘流離之感，不應此章獨譏時事，此蓋詠同谷萬丈潭之龍也。龍蟄而蝮蛇來遊，或自傷龍蛇之混，初無指切。古人詩文，取喻於龍者不一，未嘗專指為九五之象。郭知達引蘇註云：此詩南有龍，喻明皇在南内。東坡必無是言。</small><br/>
　　男兒生不成名身已老，三<small about="#mwt554" typeof="mw:Transclusion">一作十</small>年飢走荒山道。長安卿相<small about="#mwt555" typeof="mw:Transclusion">去聲</small>多少<small about="#mwt556" typeof="mw:Transclusion">去聲</small>年，富貴應<small about="#mwt557" typeof="mw:Transclusion">平聲</small>須致身早。山中儒生舊相識，但話宿昔傷懷抱。嗚呼七歌兮悄終曲，仰視皇天白日速。<br/>
　　<small about="#mwt558" typeof="mw:Transclusion">此章仍以自嘆作結，蓋窮老流離之感深矣。　卿相少年，反照首句。山中話昔，回應次句。皇天日速，嘆不能挽暮景之衰頹也。首尾兩章，俱結到天，蓋窮則呼天之意耳。　三年走山，謂自<span class="date" title="757年">至德二載</span>至<span class="date" title="759年">乾元二年</span>，奔鳳翔，貶華州，客秦隴，遷同谷也。　趙注：末句又變新意，自一至七，歌聲既終而日色暮矣。<br/>
　　李陵書：男兒生已不成名。　<span class="book-name">隨筆</span>云：長安卿相未必盡屬少年，杜說亦不盡然。漢<span class="name">貢禹</span>，壯年仕不遇，棄官而歸，至元帝初乃召用，由諫大夫遷光祿，奏言「臣犬馬之齒八十一，凡一子，年十二」，則禹入朝時八十，其生子時固已七十歲矣，竟再遷至御史大夫，列於三公。朱暉在章帝朝，自臨淮太守屏居，後召拜僕射，複為太守，上疏乞留中，詔許之。因議事不合，自系獄，不肯復署。議曰：「行年八十，得在機密，當以死報」。遂閉口不復言。帝意解，遷為尚書令。至和帝時，復諫征匈奴，計其年當九十矣，其忠正非禹比也。<br/>
　　陶潛詩：鬱鬱荒山裏。<br/>
　　師氏曰：肅宗中興，所用皆後生晚進，元勳舊德如郭子儀，尚見齟齬，他可知已。<br/>
　　<span class="book-name">漢書</span>：丙吉薦儒生王仲翁。鮑照詩：南國有儒生。　<span class="book-name">左傳</span>：季札聘於鄭，見子產，如舊相識。吳均詩：依然舊相識。<br/>
　　阮籍詩：宿昔同衣裳。　古詩：臨風送懷抱。<br/>
　　<span class="book-name">楚辭</span>：皇天平分四時兮。　江淹詩：青春速天機，素秋馳白日。<br/>
　　王嗣奭曰：<span class="book-name">積草嶺</span>詩云「邑有佳主人」，豈指同谷令耶。歌内甚有不足主人意，如託鑱為命，如閭里惆悵，主人何獨不為意也。又如「黃蒿古城雲不開」，見城中無一相知，故但言「山中儒生舊相識」，然亦隱隱及之，終屬厚道。<br/>
　　朱子曰：杜陵此歌七章，豪宕奇崛，至其卒章，嘆老嗟卑，則志亦陋矣，人可以不聞道哉。<br/>
　　今按：長安卿相二句，據師氏之説，是歎當時棄老成而用新進，初非羡慕朝官也。此詩固當善會。<br/>
　　孫季昭<span class="book-name">示兒編</span>云：歐陽公傷五季之離亂，故作<span class="book-name">五代史</span>，於序論，每以「嗚呼」冠其首。杜公傷唐末之離亂，故作詩史於歌行，每以嗚呼結其篇末。前此詩人，用「嗚呼」二字寓於歌詩者稀，公獨有傷今思古之意焉。<br/>
　　胡應麟曰：杜<span class="book-name">七歌</span>亦倣張衡<span class="book-name">四愁</span>，然<span class="book-name">七歌</span>奇崛雄深，<span class="book-name">四愁</span>和平婉麗。漢唐短歌，各為絕倡，所謂異曲同工。<br/>
　　王嗣奭曰：<span class="book-name">七歌</span>創作，原不倣<span class="book-name">離騒</span>，而哀實過之。讀<span class="book-name">離騒</span>未必墮淚，而讀此不能終篇，則以節短而聲促也。<br/>
　　陸時雍曰：<span class="book-name">同谷七歌</span>，稍近騒意，第出語粗放，其粗放處，正是自得也。<br/>
　　董益曰：李廌<span class="book-name">師友記聞</span>謂太白<span class="book-name">遠别離</span>、<span class="book-name">蜀道</span>，難與子美<span class="book-name">寓居同谷七歌</span>，風騒極致，不在屈宋之下。愚謂一歌結句「悲風為我從天來」，七歌云「仰視皇天白日速」，其聲慨然，其氣浩然，殆又非宋玉、太白輩所及。<br/>
　　申涵光曰：<span class="book-name">同谷七歌</span>，頓挫淋漓，有一唱三歎之致。從<span class="book-name">胡笳十八拍</span>及<span class="book-name">四愁詩</span>得來，是集中得意之作。<br/>
　　宋元詞人多倣同谷歌體，唯文丞相居先，今附錄于後：「有妻有妻出糟糠，自少結髮不下堂。亂離中道逢虎狼，鳳飛翩翩失其凰。將雛一二去何方，豈料國破家亦亡。不忍舍君羅襦裳，天長地久終茫茫，牛女夜夜遙相望。嗚呼一歌兮歌正長，悲風北來起徬徨。　有妹有妹家流離，良人去後攜諸兒。北風吹沙塞草淒，窮猿慘淡將安歸。去年哭母南海湄，三男一女同歔欷。惟汝不在割我肌，汝家零落母不知，母知豈有瞑目時。嗚呼再歌兮歌孔悲，鶺鴒在原我何為。　有女有女婉清揚，大者學帖臨鍾王，小者讀字聲琅琅。朔風吹衣白日黃，一雙白璧委道旁。雁兒啄啄秋無梁，隨母北首誰人將。嗚呼三歌兮歌愈傷，非為兒女淚淋浪。　有子有子風骨殊，釋氏抱送徐卿雛，四月八日摩尼珠。榴花犀錢落繡襦，蘭湯百沸香似酥，欻隨飛電飄泥塗。汝兄十三騎鯨魚，汝今知在三歲無。嗚呼四歌兮歌以吁，燈前老我明月孤。　有妾有妾今何如，大者手將玉蟾蜍，次者親抱汗血駒。晨妝靚服臨西湖，英英雁落飄璚琚，風花飛墜鳥嗚呼，金莖沆瀣浮汙渠。天摧地裂龍鳳殂，美人塵土何代無。嗚呼五歌兮歌鬱紆，為爾遡風立斯須。　我生我生何不辰，孤根不識桃李春。天寒日短重愁人，北風隨我鐵馬塵。初憐骨肉鍾奇禍，而今骨肉相憐我。汝在北兮嬰我懷，我死誰當收我骸。人生百年何醜好，黃粱得喪俱草草。嗚呼六歌兮勿復道，出門一笑天地老。」　少陵當天寶亂後，間關入蜀，流離瑣尾而作七歌，其詞淒以楚。文山當南宋訖籙，縶身赴燕，家國破亡而作六歌，其詞哀以迫。少陵猶是英雄落魄之常，文山所處，則糜軀湛族而終無可濟也，不更大可痛乎。</small><br/>
　　<span id="wan_zhang_tan" about="#mwt559" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#wan_zhang_tan" class="mw-selflink-fragment">萬丈潭</a></span><small about="#mwt560" typeof="mw:Transclusion">原注：同谷縣作。</small><br/>
　　<small about="#mwt561" typeof="mw:Transclusion"><span class="book-name">方輿勝覽</span>：萬丈潭，在同谷縣東南七里，俗傳有龍自潭飛出。夢弼曰：同谷有鳳凰潭，一名萬丈潭，蓋兩山危立，其下泓澄萬丈。<span class="book-name">杜臆</span>：同谷有龍峽，峽傍有潭，其深莫測，曰萬丈潭。</small><br/>
　　青溪含<small about="#mwt562" typeof="mw:Transclusion">一作合</small>冥寞，神物有顯晦。龍依積水蟠，窟壓萬丈内。<br/>
　　<small about="#mwt563" typeof="mw:Transclusion">領起全局。　<span class="book-name">杜臆</span>：青溪與神物，合而成其神異，起語大有力量。龍承神物，窟承青溪。<br/>
　　<span class="book-name">世説</span>：謝益壽曰：青溪之曲，復何窮盡。　庾信詩：冥寞爾遊岱。<br/>
　　<span class="book-name">易</span>：天生神物。<br/>
　　<span class="book-name">荀子</span>：積水成淵，蛟龍生焉。<br/>
　　潘岳<span class="book-name">海賦</span>：懸水萬丈。</small><br/>
　　跼步凌垠堮<small about="#mwt564" typeof="mw:Transclusion">逆各切，或作鄂</small>，側身下<small about="#mwt565" typeof="mw:Transclusion">去聲</small>煙靄。前臨洪濤寬，却立蒼石大。山危一徑盡，岸<small about="#mwt566" typeof="mw:Transclusion">一作崖</small>絕兩壁對。削成根虚無，倒影垂澹濧<small about="#mwt567" typeof="mw:Transclusion">音隊，吳本作瀩。朱云：<span class="book-name">玉篇</span>、<span class="book-name">廣韻</span>、<span class="book-name">增韻</span>俱無瀩</small>。<br/>
　　<small about="#mwt567_2" typeof="mw:Transclusion">下兩條，申言「青溪含冥漠」。　此自山上而及潭中也。　曰跼、曰側、曰前、曰却，歷盡高下前後矣。一徑，路之狹。兩壁，巖之峭。削成，壁深入，倒影，山下照。<br/>
　　<span class="book-name">淮南子</span>：出於無垠堮之門。許慎注：垠堮，端崖也。<br/>
　　<span class="book-name">洛陽伽藍記</span>：洛水<span class="book-name">永橋銘</span>：前臨少室，却負太行。此「前」「却」二字所本。　<span class="book-name">杜臆</span>：前臨洪濤，指嘉陵江，蓋同谷之東河、南河，俱入龍峽而注於嘉陵江也。東河，源出秦州南。南河，源出清渠堡南。　<span class="book-name">海賦</span>：洪濤瀾汗，萬里無際。<br/>
　　<span class="book-name">山海經</span>：太華之山，削成而四方。　相如<span class="book-name">子虚賦</span>：乘虚無。<br/>
　　<span class="book-name">漢·郊祀志</span>：登遐倒影。晉廬山道人<span class="book-name">游石門詩序</span>：流光迴照，則衆山倒影。　鄭曰：澹瀩，猶澹沱也。<span class="book-name">集韻</span>作灘，水帶沙往來貌。<span class="book-name">廣韻</span>：濧，清也，濡也。吳注：<span class="book-name">天台賦序</span>：或倒影於重溟。</small><br/>
　　黑知<small about="#mwt568" typeof="mw:Transclusion">黃作知，陳作為，一作如</small>灣澴<small about="#mwt569" typeof="mw:Transclusion">音還</small>底，清見光炯碎。孤雲<small about="#mwt571" typeof="mw:Transclusion"><span class="book-name">勝覽</span>作峰</small>到<small about="#mwt572" typeof="mw:Transclusion">一作倒</small>來深，飛鳥不在外。高蘿成帷<small about="#mwt573" typeof="mw:Transclusion">一作帳</small>幄，寒木壘<small about="#mwt574" typeof="mw:Transclusion">吳作累，一作壘</small>旌旆。遠川曲通流，嵌<small about="#mwt575" typeof="mw:Transclusion">丘銜切</small>竇潛洩瀨。<br/>
　　<small about="#mwt576" typeof="mw:Transclusion">此自潭中而及四傍也。　黑，言淵底。清，言波面。雲鳥，形容潭之深廣。蘿結若帷，木搖如旆，曲通來水，潛洩去流，此潭外周圍之景。　<span class="book-name">杜臆</span>：孤雲二句，形容虚明空洞，無底無邊之神妙。胡夏客曰：上句人猶能作，下句造語更奇。<br/>
　　<span class="book-name">玉篇</span>：澴，聚流也。<br/>
　　陶潛詩：孤雲獨無依。<br/>
　　阮籍詩：飛鳥鳴相過。<br/>
　　陸機詩：輕條象雲構，密葉成翠幄。<br/>
　　康協<span class="book-name">終南行</span>：楓丹杉碧，壘旌立旆。</small><br/>
　　造幽無人境，發興<small about="#mwt577" typeof="mw:Transclusion">去聲</small>自我輩。告歸遺恨多，將老斯遊最。閉藏修鱗蟄，出入巨石<small about="#mwt578" typeof="mw:Transclusion">趙刻作爪</small>礙。何當<small about="#mwt579" typeof="mw:Transclusion">一作事</small>炎<small about="#mwt580" typeof="mw:Transclusion">一作暑</small>天過，快意風雲<small about="#mwt581" typeof="mw:Transclusion">一作雨</small>會。<br/>
　　<small about="#mwt582" typeof="mw:Transclusion">末歎遊潭之勝，回應神物有顯晦。　<span class="book-name">杜臆</span>：幽造發興，此地靈人傑，遭遇之奇，可一而不可再者，故此遊足敵窮途遺恨。　朱注：方冬龍蟄，未能劈石而出，還思暑天過此，觀其騰躍於風雲之會耳。　此章首段四句起，下三段各八句。<br/>
　　<span class="book-name">天台賦</span>：卒踐無人之境。<br/>
　　<span class="book-name">世説</span>：范榮期云：應是我輩語。<br/>
　　<span class="book-name">淮南子</span>：冬，萬物閉藏。<br/>
　　<span class="book-name">水經注</span>：巨石臨危。　徐陵詩：石礙波前響。<br/>
　　顏延之詩：炎天方埃鬱。<br/>
　　周珽曰：通篇摩寫山水，極其幽隱奇怪，令人不覺興逸心怡。<br/>
　　楊德周曰：山水間詩，最忌庸腐答應，試看杜公<span class="book-name">青陽峽</span>、<span class="book-name">萬丈潭</span>、<span class="book-name">飛仙閣</span>、<span class="book-name">龍門閣</span>諸篇，幽靈危險，直令氣浮者沉，心淺者深。刻劃之中，元氣渾淪，窈冥之内，光怪迸發。初學更宜於此煅煉揣摩，庶能自拔泥滓。</small><br/>
　　<small about="#mwt583" typeof="mw:Transclusion">崑山王履曰：昌黎<span class="book-name">南山</span>詩二百四句，鋪敘詳，文采贍，議者謂其似<span class="book-name">上林</span>、<span class="book-name">子虚</span>賦，才力小者不能到。然竊觀「東西兩際海，巨細難悉究。西南雄太白，突起莫間簉。藩都酬德運，分宅占丁戊。逍遥越坤位，詆訐陷乾竇。昆明大池北，去覿偶晴晝。前尋徑杜墅，坌蔽畢原陋。初從藍田入，顧盻勞頸脰」等十餘句，凡大山皆可當，不獨終南也。況又每有梗韻生意，使文辭牽綴，而義理不得通暢，恐非終南本色耳。文章縱不宜規規傳神寫照，亦豈宜泛然駕虛立空。駕虚立空，以夸其多，雖多亦奚以為。少陵則不然，其自秦入蜀詩二十餘篇，皆攬實事實景以入乎華藻之中，是故高出人表而不失乎文章之所以然。</small><br/>
<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
　　<span about="#mwt586" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷08#du_shi_xiang_zhu_juan_ba" class="mw-selflink-fragment">杜詩詳註卷八</a></span><br/>
<br/>
&lt;集部,別集類,漢至五代,杜詩詳註&gt;</p></div><meta typeof="mw:Includes/OnlyInclude/End"/>

</div><div class="licenseContainer licenseBanner dynlayout-exempt" about="#mwt6">
<div><div><div><div>
<p><span class="imageLeft"><span typeof="mw:File"><span><img alt="" resource="./File:PD-icon.svg" src="images/c29_PD_icon.svg_48px_PD_icon.svg.png" decoding="async" data-file-type="drawing" class="mw-file-element" style="width:48; height:48; " data-title="PD-icon.svg-48px-PD-icon.svg.png"/></span></span></span></p>
</div><div>
<div>
<p>本作品在全世界都属于<b><a rel="mw:WikiLink/Interwiki" href="https://zh.wikipedia.org/wiki/公有领域" title="w:公有领域" class="extiw">公有领域</a></b>，因为作者逝世已经超过100年，并且于1929年1月1日之前出版。</p>
</div>
</div><div>
<p><span class="noimageRight"/></p>
</div></div></div></div>
<div class="licensetpl">
<p><span class="licensetpl_short">Public domain</span><span class="licensetpl_long">Public domain</span><span class="licensetpl_link_req">false</span><span class="licensetpl_attr_req">false</span></p>
</div>
</div></section></body></html>
