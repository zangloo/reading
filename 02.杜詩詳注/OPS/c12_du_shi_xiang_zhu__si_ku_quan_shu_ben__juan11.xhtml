<?xml version="1.0" encoding="UTF-8" standalone="yes"?>
<!DOCTYPE html>
<html xmlns="http://www.w3.org/1999/xhtml" xml:lang="zh" dir="ltr"><head><meta charset="UTF-8"/><link type="text/css" rel="stylesheet" href="main.css"/><title>卷十一</title><style typeof="mw:Extension/templatestyles" about="#mwt4"><![CDATA[.mw-parser-output .kaiti,.mw-parser-output .Kaiti,.mw-parser-output .KaiTi,.mw-parser-output .template-kai{font-family:"Kaiti SC",TH-Khaai-TP0,TH-Khaai-TP2,TH-Feon-A,楷体,KaiTi,楷体_GB2312,KaiTi_GB2312,FandolKai,华文楷体,STKaiti,TH-Khaai-PP0,TH-Khaai-PP2,Kai,"Kaiti TC",BiauKai,"AR PL UKai CN",標楷體,DFKai-SB,"AR PL UKai HK","AR PL UKai TW",全字庫正楷體,TW-Kai,EUDCKAI,cursive}.mw-parser-output .template-kai:lang(zh-hant),.mw-parser-output .template-kai:lang(zh-hk),.mw-parser-output .template-kai:lang(zh-mo),.mw-parser-output .template-kai:lang(zh-tw),.mw-parser-output .template-kai:lang(nan-tw),.mw-parser-output .template-kai:lang(hak-tw){font-family:"Kaiti TC",標楷體,DFKai-SB,"AR PL UKai HK","AR PL UKai TW",BiauKai,Kai,全字庫正楷體,TW-Kai,"Kaiti SC",TH-Khaai-PP0,TH-Khaai-PP2,TH-Khaai-TP0,TH-Khaai-TP2,TH-Feon-A,楷体,KaiTi,楷体_GB2312,KaiTi_GB2312,FandolKai,华文楷体,STKaiti,"AR PL UKai CN",EUDCKAI,cursive}]]></style><style typeof="mw:Extension/templatestyles mw:Transclusion" about="#mwt6"><![CDATA[.mw-parser-output .licenseContainer{box-sizing:border-box;margin-top:1em;margin-bottom:0.25em;clear:both;width:auto;page-break-before:always;break-before:page}.mw-parser-output .licenseContainer>div:first-child{display:table;border:2px solid #88A;border-collapse:collapse;border-spacing:0 0;empty-cells:hide;box-sizing:border-box;margin:0 auto 0 auto;width:100%;background-color:#F7F8FF}.mw-parser-output .licenseContainer>div:first-child>div:first-child{display:table-row-group}.mw-parser-output .licenseContainer>div:first-child>div:first-child>div:first-child{display:table-row}.mw-parser-output .licenseContainer>div:first-child>div:first-child>div:first-child>div{display:table-cell;padding:5px;vertical-align:middle;width:auto}.mw-parser-output .licenseContainer>div:first-child>div:first-child>div:first-child>div:first-child{text-align:left}.mw-parser-output .licenseContainer>div:first-child>div:first-child>div:first-child>div:nth-child(2){text-align:center}.mw-parser-output .licenseContainer>div:first-child>div:first-child>div:first-child>div:nth-child(2)>div{width:100%}.mw-parser-output .licenseContainer>div:first-child>div:first-child>div:first-child>div:nth-child(2)>div:first-child{display:block;margin:0 auto 0 auto;text-align:left}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2){display:table;border-top:1px solid #88A}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div{display:table-cell;vertical-align:middle}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div:first-child{text-align:center;padding:5px 0;width:40px}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div:nth-child(2){text-align:left;padding:5px;font-size:92%}.mw-parser-output .licenseContainer>div:first-child>div:first-child>div:first-child>div:nth-child(3){text-align:right}.mw-parser-output .licensetpl{display:none}.mw-parser-output .licenseContainer.wst-collapsible-box{clear:both;margin:0.25em 0 0.25em 0;font-size:95%;background-color:#f7f8ff;border:2px solid #88A;text-align:left;line-height:1.6}.mw-parser-output .wst-license-container-title{display:inline-block;padding:0.5em}.mw-parser-output .wst-license-container-content{background:transparent;margin:0;padding:3px;text-align:left}.mw-parser-output .licenseContainer.warningLicenseContainer>div:first-child{border-color:#b22222;background-color:#ffeeee}.mw-parser-output .licenseContainer.warningLicenseContainer>div:first-child>div:first-child>div:first-child>div:nth-child(2)>div:nth-child(2){border-color:#b22222}]]></style></head><body class="mw-content-ltr sitedir-ltr ltr mw-body-content parsoid-body mediawiki mw-parser-output" dir="ltr" xml:lang="zh"><section data-mw-section-id="0"><table style="width:100%; margin-top:0px;border:1px solid #a66a4e; background-color: #daad98; text-align:center;" about="#mwt2" typeof="mw:Transclusion">
<tbody><tr>
<td class="noprint" style="width:0; text-align:left; font-size:small;"><span style="color:#a66a4e">←</span> <a rel="mw:WikiLink" href="c11_du_shi_xiang_zhu__si_ku_quan_shu_ben__juan10.xhtml" title="杜詩詳註 (四庫全書本)/卷10">卷十</a></td>
<td style="width:50%;">杜詩詳註　卷十一</td>
<td class="noprint" style="width:25%; text-align:right; font-size:small;"><a rel="mw:WikiLink" href="c13_du_shi_xiang_zhu__si_ku_quan_shu_ben__juan12.xhtml" title="杜詩詳註 (四庫全書本)/卷12">卷十二</a>  <span style="color:#a66a4e">→</span></td></tr>
</tbody></table><span about="#mwt2">
</span><div class="kaiti" style="overflow: auto; height:90%; width:100%; writing-mode: vertical-rl; -webkit-writing-mode: vertical-rl; -o-writing-mode: vertical-rl; -ms-writing-mode: tb-rl;writing-mode: tb-rl; layout-flow: vertical-ideographic; overflow:auto; float:right;   font-size:150%; *display: inline; overflow: auto; padding: 9px; " about="#mwt2">
<meta typeof="mw:Includes/OnlyInclude"/><div class="poem" typeof="mw:Extension/poem" about="#mwt653"><p>　　欽定四庫全書<br/>
　　<span id="du_shi_xiang_zhu_juan_shi_yi" about="#mwt9" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#du_shi_xiang_zhu_juan_shi_yi" class="mw-selflink-fragment">杜詩詳註卷十一</a></span><br/>
　　翰林院編修仇兆鰲撰<br/>
　　<span id="yan_zhong_cheng_wang_jia_jian_guo" about="#mwt10" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#yan_zhong_cheng_wang_jia_jian_guo" class="mw-selflink-fragment">嚴中丞枉駕見過</a></span><small about="#mwt11" typeof="mw:Transclusion">平聲</small><br/>
　　<small typeof="mw:Transclusion">盧氏編在奉酬嚴公之後，今從之。　趙曰：公自注云：嚴自東川除西川，敕令都節制，則是未合為一道時，故稱為中丞，當是寶應元年，權令兩川都節制時作。若廣德二年，武再尹成都時，公已入幕府，不應有張翰、管寧之語。　盧注：<span class="date" title="757年">至德二載</span>，上皇還京，分劍南東、西兩川，各置節度，是兩川始分也。<span class="date" title="762年">寶應元年</span>，嚴武為東川節度，更除西川權攝東川，此詩所謂川合東西也。是年，公<span class="book-name">説旱</span>云：請管内東西，各遣一使。其時尚分而未合，故各遣耳。六月，嚴武被召還朝，西川節度高適代之，東川節度虛懸，以章彞為留後。至廣德二年正月，東西兩川始合為一道，以黃門侍郎嚴武為節度。趙注應為可據。</small><br/>
　　元戎小隊出郊坰，問柳尋花到野亭。川合東西瞻使<small about="#mwt12" typeof="mw:Transclusion">去聲</small>節，地分南北任流<small about="#mwt13" typeof="mw:Transclusion">一作孤</small>萍。扁舟不獨如張翰，皂<small about="#mwt14" typeof="mw:Transclusion">一作白</small>帽還應<small about="#mwt15" typeof="mw:Transclusion">平聲，一作應兼</small>似管寧。寂寞<small about="#mwt16" typeof="mw:Transclusion">一云今日</small>江天雲霧裏，何人道<small about="#mwt17" typeof="mw:Transclusion">去聲</small>有少<small about="#mwt18" typeof="mw:Transclusion">去聲</small>微星。<br/>
　　<small about="#mwt19" typeof="mw:Transclusion">上四，敘嚴公見過。下四，感見過之意。　兩川使節，承元戎。南北流萍，承野亭。張翰、管寧，比流萍之迹。江天星隱，喜使節之過。下截仍屬分承，而末用反結，意更深長。　<span class="book-name">杜臆</span>：翰棄官，而寧避世，故有不獨應兼之别。少微星，公自比。<br/>
　　<span class="book-name">詩</span>：元戎十乘。注：元，大也，謂戎車也。　生注：小隊，簡於騎從，足見其風趣。　邵注：野外謂郊，郊外謂林，林外謂坰。<br/>
　　公自長安至蜀，乃自北而南。　鄭玄<span class="book-name">戒子書</span>：黃巾為害，萍浮南北，復歸邦鄉。<br/>
　　<span class="book-name">晉書</span>：張翰，字季鷹。賀循入洛，經吳閶門，於船中彈琴。翰就循言談，相欽悦曰：「吾亦有事北京」，便同載而去。<br/>
　　<span class="book-name">魏志</span>：管寧，字幼安。徵命不就，居海上，常著皂㡌、布襦袴、布裙，隨時單複。<br/>
　　謝莊詩：霧罷江天分。<br/>
　　少微星，見<span class="book-name">史記·天官書</span>。<span class="book-name">隋志</span>：少微四星，在太微西，士大夫之位也，一名處士星，明黃則處士舉。庾信<span class="book-name">哀江南賦</span>：少微真人，天山逸民。階庭空谷，門巷蒲輪。</small><br/>
　　<span id="zao_tian_fu_ni" about="#mwt21" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#zao_tian_fu_ni" class="mw-selflink-fragment">遭田父泥<small about="#mwt22" typeof="mw:Transclusion">去聲</small>飲美嚴中丞</a></span><br/>
　　<small about="#mwt23" typeof="mw:Transclusion">柔言索物曰泥。飲，謂强留使飲，即詩所云「欲起時被肘」也。　<span class="book-name">杜臆</span>：美中丞，指田父之言，非公美之也。　鶴曰：此當是<span class="date" title="762年">寶應元年</span>春社作。詩云「拾遺能住否」，是未為參謀時也。若在廣德二年，當奏為參謀矣。又曰：<span class="book-name">舊史·嚴武傳</span>：既改長安，以武為京兆少尹，兼御史中丞。以史思明阻兵，不之官，出為綿州刺史，兼劍南東西節度使，兼御史中丞。東川節度，治梓州。上皇詔，合西川為一道，拜成都尹，兼御史大夫。今曰嚴中丞，則是未為大夫時所作。集中有與嚴中丞、嚴大夫、嚴侍御、嚴鄭公諸題，先後可辯也。</small><br/>
　　步屧<small about="#mwt25" typeof="mw:Transclusion">悉協切</small>隨春風，村村自花柳。田翁逼社日，邀我嘗春酒。<br/>
　　<small about="#mwt26" typeof="mw:Transclusion">記田父邀飲之由。<br/>
　　王禹偁曰：屧，草屨也。<span class="book-name">宋書</span>：袁粲為丹陽尹，嘗步屧白楊郊野，遇士大夫，便呼與酣飲。<br/>
　　何遜聯句：復看花柳枝。<br/>
　　<span class="book-name">月令</span>：擇元日，命民社。鄭注：祀社以祈農祥。元日，謂近春分前後戊日。元，吉也。<br/>
　　<span class="book-name">詩</span>：為此春酒，以介眉壽。</small><br/>
　　酒酣誇新尹，畜眼未見有。迴頭指大男，渠是弓弩手。名在飛騎<small about="#mwt28" typeof="mw:Transclusion">去聲</small>籍，長番歲時久。前日放營農，辛苦救衰朽。差科死則已，誓不舉家走。<br/>
　　<small about="#mwt29" typeof="mw:Transclusion">此田父頌美嚴公，敘事而兼述言。　放農救親，上以仁逮下。差科不避，下以義報上也。<br/>
　　曹植<span class="book-name">白馬篇</span>：名編壯士籍。　<span class="book-name">唐書·兵志</span>：擇材勇者為番頭，習弩射。又有羽林軍飛騎，亦習弩。<br/>
　　遠注：舊兵一萬五千，分為六番，以次更代。今曰長番，長在籍，無更代也。<br/>
　　放營農，放回務農也。<br/>
　　雜色差科，在長番之外者。</small><br/>
　　今年大作社，拾遺能住否。叫婦開大瓶，盆中為<small about="#mwt30" typeof="mw:Transclusion">去聲</small>吾取<small about="#mwt31" typeof="mw:Transclusion">此苟切</small>。感此氣揚揚，須知風化首。語多雖雜亂，説尹終在口。<br/>
　　<small about="#mwt32" typeof="mw:Transclusion">此田父款留公飲，述言而兼敘事。　感其意氣之慇，而推本風化之自，仍歸美於新尹也。<br/>
　　<span class="book-name">左傳</span>：子產為火故，大為社，祓禳於四方。<br/>
　　<span class="book-name">晏嬰傳</span>：意氣揚揚，甚自得也。<br/>
　　後漢劉愷議：刺史一州之表，二千石千里之師，職在辯章百姓，宣美風化。王洙曰：郡守縣令，風化之首。<br/>
　　陶潛詩：父老雜亂言，觴酌失行次。</small><br/>
　　朝來偶然出，自卯將及酉。久客惜人情，如何拒鄰叟。高聲索<small about="#mwt33" typeof="mw:Transclusion">先側切</small>果栗，欲起時被<small about="#mwt34" typeof="mw:Transclusion">去聲</small>肘。指揮過無禮，未覺村野醜。月出遮我留，仍嗔問升斗。<br/>
　　<small about="#mwt35" typeof="mw:Transclusion">此詳敘泥飲始末，見田父真率情貺。　<span class="book-name">杜臆</span>：公詩「田父邀皆去」，此章可證。其寫出村人口角，樸野氣象，儼然如畫。　張遠注：「久客惜人情」，言客久而人情之厚，更為可惜。　此章起段四句，中間八句，次末二段各十句。<br/>
　　<span class="book-name">史記</span>：魏桓子肘韓康子於車上。<br/>
　　王洙曰：田父舉止無度，不可責以禮法。<br/>
　　黃希曰：晉陸納謂桓温曰：明公近云飲酒三升，納正可三升，今有一斗，以備杯酌餘瀝。</small><br/>
　　<small about="#mwt36" typeof="mw:Transclusion">盧元昌曰：蜀自上皇還京後，分劍南為兩節度，百姓罷於調遣。西山三城，又列戍焉，蜀民籍為軍者，無寧歲矣。<span class="date" title="676年">上元三年</span>，段子璋反，將士大掠。蜀民既苦寇，又苦兵。讀公<span class="book-name">枯椶</span>等詩曰「傷時苦軍乏，一物官盡取。嗟爾江漢人，生成亦何有」，蜀民長番不已，差科不息，安得營農而作社乎。嚴武鎮蜀兩川，兼攝蜀民，始稍甦息。公是年<span class="book-name">説旱</span>云：自中丞下車，軍郡之政，罷弊之俗，已下手開濟矣。合之此詩，嚴吏治精能，蜀民休息，大略可見。又本傳載公住浣花里，好與田畯野老相狎蕩，此詩既曰「邀我嘗春酒」，再曰「拾遺能住否」，又曰「盆中為吾取」、「欲起時被肘」，狎蕩之態，又可想見矣。<br/>
　　劉會孟曰：杜詩「問事競挽鬚，誰能即嗔喝」，「欲起時被肘，仍嗔問升斗」，此等語，併聲音笑貌，彷彿盡之。<br/>
　　郝敬仲輿曰：此詩情景意象，妙解入神，口所不能傳者，宛轉筆端，如虛谷答響，字字停匀。野老留客，與田家樸直之致，無不生活。昔人稱其為詩史，正使班馬記事，未必如此親切。千百世下，讀者無不絕倒。</small><br/>
　　<span id="feng_he-n1427" about="#mwt37" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#feng_he-n1427" class="mw-selflink-fragment">奉和<small about="#mwt38" typeof="mw:Transclusion">去聲</small>嚴中丞西城晚眺十韻</a></span><br/>
　　<small about="#mwt39" typeof="mw:Transclusion">鶴注：史謂<span class="date" title="761年">上元二年</span>建丑月，以武為成都尹，而此詩作於<span class="date" title="762年">寶應元年</span>之春。</small><br/>
　　汲黯匡君切，廉頗出將<small about="#mwt41" typeof="mw:Transclusion">去聲</small>頻。直詞才不世，雄略動<small about="#mwt42" typeof="mw:Transclusion">一作用</small>如神。政簡移風速，詩清立意新。<br/>
　　<small about="#mwt43" typeof="mw:Transclusion">從中丞敘起。　汲黯匡君，嚴昔為諫官。廉頗出將，今再為節度。直詞，故能匡君。雄略，故堪出將。節鎮本係府尹，故其政簡。武將而具文才，故其詩清。<br/>
　　<span class="book-name">漢書</span>：汲黯，字長孺，武帝召為大中大夫，數切諫。<br/>
　　<span class="book-name">史記</span>：廉頗者，趙之良將也。伐齊，大破之，取晉陽。拜為上卿，以勇氣聞於諸侯。<br/>
　　<span class="book-name">漢書·杜周傳</span>：<span class="name">朱博</span>忠信勇猛，材略不世出。<br/>
　　孫權曰：公瑾雄略過人。<br/>
　　<span class="book-name">史記</span>：太公至國，修政，因其俗，簡其禮。　<span class="book-name">漢·王章傳贊</span>：韓延壽厲善，所居移風。<br/>
　　<span class="book-name">吕氏童蒙訓</span>：「詩清立意新」，此是作詩用力處，盖不可循習陳言，只規摹舊作也。<span class="book-name">南史</span>：<span class="name">徐陵</span>多變舊體，有新意。</small><br/>
　　層城臨暇<small about="#mwt44" typeof="mw:Transclusion">一作媚</small>景，絕域望餘春。旂尾蛟龍會，樓頭燕雀馴。地平江動蜀，天闊樹浮秦。<br/>
　　<small about="#mwt45" typeof="mw:Transclusion">此西城晚眺。　暇景餘春，城西晚景。旂尾樓頭，城上近景。地平天闊，城外遠景。　<span class="book-name">杜臆</span>：地平天闊一聯，乃詩家著神處。黃生注：動字，寫洶湧之狀。浮字，寫縹緲之意。　蛟龍、燕雀，虚實借對，與<span class="book-name">早朝</span>詩龍蛇、燕雀相同。<br/>
　　<span class="book-name">爾雅</span>：有鈴曰旂。注：懸鈴於竿頭，畫蛟龍於旒。<br/>
　　<span class="book-name">書</span>：地平天成。</small><br/>
　　帝念深分閫，軍須遠<small about="#mwt46" typeof="mw:Transclusion">去聲</small>算緡。花羅封蛺蝶，瑞錦送麒麟。辭第輸高義，觀圖憶古人。征南多興<small about="#mwt47" typeof="mw:Transclusion">去聲</small>緒，事業闇相親。<br/>
　　<small about="#mwt48" typeof="mw:Transclusion">此敘主眷而望立功也。　分閫二句，見朝廷所倚。封羅二句，見恩賜特隆。辭第，言不顧身家。觀圖，言留心邊事。征南事業，欲其安攘以報國。　此章前二段各六句，末段八句收。<br/>
　　<span class="book-name">書</span>：帝其念哉。　<span class="book-name">前漢·馮唐傳</span>：古者命將，跪而推轂曰：閫以外，將軍制之。<br/>
　　<span class="book-name">通鑑</span>：石虎制：征士五人，出車一乘、牛二頭、米十五斛、絹十疋，民至鬻子，以供軍須。<span class="book-name">漢書</span>：<span class="date" title="前119年">元狩四年</span>，初算緡錢。李斐曰：緡，絲也。以貫錢，一貫千錢，出税二十。遠注：「遠算緡」，謂不事科斂也。<br/>
　　蛺蝶麒麟，羅錦所繡者，承上「帝念」來，故知為所賜之物。舊注謂嚴公以此入貢，非也。　<span class="book-name">宋書</span>：王方慶遷廣州都督，議者謂治廣未有如方慶者，號第一，詔賜瑞錦雜彩，以著善政。　<span class="book-name">唐書</span>：代宗詔曰：所織盤龍、對鳳、麒麟、獅子等錦綺，並宜禁。<br/>
　　<span class="book-name">霍去病傳</span>：上為治第，令視之，對曰：匈奴未滅，何以家為。<br/>
　　晉裴秀<span class="book-name">禹貢九州地域圖序</span>：文皇帝乃命有司，撰吳蜀地圖。蜀土既定，六軍所經，地域遠近，山川險易，征路迂直，校驗圖記，罔有或差，此所謂憶古人也。　朱注：公有<span class="book-name">同嚴公詠蜀道畫圖</span>詩，又<span class="book-name">八哀</span>詩云：「堂上指畫圖」，所謂「觀圖憶古人」者，盖實事也。舊引雲臺畫圖事，不切。　吳注：<span class="book-name">張延壽傳</span>：<span class="name">千秋</span>口對兵事，畫地成圖。<br/>
　　杜征南，係公始祖，故用以贈嚴。<br/>
　　胡應麟曰：杜詩用事，門目甚多，姑舉人名一類。如「清新庾開府，俊逸鮑參軍」，正用者也。「聰明過管輅，尺牘倒陳遵」，反用者也。「謝氏登山屐，陶公漉酒巾」，明用者也。「伏柱聞周史，乘槎似漢臣」，暗用者也。「舉天悲富駱，近代惜盧王」，並用者也。「高岑殊緩步，沈鮑得同行」，單用者也。「汲黯匡君切，廉頗出將頻」，分用者也。「共傳收庾信，不比得陳琳」，串用者也。至「對碁陪謝傅，把劍覓徐君」，「侍臣雙宋玉，戰策兩穰苴」，「飄零神女雨，斷續楚王風」，「晉室丹陽尹，公孫白帝城」，鍛煉精奇，含蓄深遠，迥出前代矣。<br/>
　　杜詩佳句如「地卑荒野大，天遠暮江遲」，與「地闊峨眉晚，天高峴首春」，工力相敵。若「地平江動蜀，天闊樹浮秦」，更足函盖乾坤。王介甫「地蟠三楚大，天入五湖低」，雄渾何減少陵。</small><br/>
　　<span id="yu_ying_xing_gong" about="#mwt50" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#yu_ying_xing_gong" class="mw-selflink-fragment">中丞嚴公雨中垂寄見憶一絕奉答二絕</a></span><br/>
　　<small about="#mwt49" typeof="mw:Transclusion">鶴注：此<span class="date" title="762年">寶應元年</span>建巳月得雨時作。</small><br/>
　　雨映行宮<small about="#mwt51" typeof="mw:Transclusion">一作官，一作雲，非是</small>辱贈詩，元戎肯赴野人期<small about="#mwt52" typeof="mw:Transclusion">一云欲動野人知</small>。江邊老病雖無力，强<small about="#mwt53" typeof="mw:Transclusion">區兩切</small>擬晴天理釣絲。<br/>
　　<small about="#mwt54" typeof="mw:Transclusion">首章，從雨中説起，據來詩而答之。　晴理釣絲，畜魚待赴也。<br/>
　　<span class="book-name">通鑑</span>：玄宗離蜀，以所居行宮為道士觀。<span class="book-name">杜詩博議</span>：<span class="book-name">舊書·崔寧傳</span>：初，天寶中，鮮于仲通嘗建一使院，甚華麗。玄宗幸蜀，嘗居之，因為道觀，寫帝御容，置之正室。郭英乂奏請舊院為軍營，乃移去御容，自居之。朱云：此即玄宗行宮，當在成都城内，有謂近萬里橋者，非也。謝瞻詩：揚鑾戾行宮。<br/>
　　<span class="book-name">詩</span>：其釣維何，維絲伊緡。</small><br/>
　　何日雨晴雲出溪，白沙青石洗<small about="#mwt56" typeof="mw:Transclusion">一作先</small>無泥。只須伐竹開荒徑，倚<small about="#mwt57" typeof="mw:Transclusion">一作拄</small>杖穿花聽馬嘶<small about="#mwt58" typeof="mw:Transclusion">一作鳥啼</small>。<br/>
　　<small typeof="mw:Transclusion">次章，承晴天説入，望嚴公枉過也。　路不沮泥，見馬蹄可至。</small><br/>
　　<span id="shan_ping_ru_jiu_xia" about="#mwt60" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#shan_ping_ru_jiu_xia" class="mw-selflink-fragment">謝嚴中丞送青城山道士乳酒一瓶</a></span><br/>
　　<small about="#mwt59" typeof="mw:Transclusion">黃鶴編在<span class="date" title="762年">寶應元年</span>。</small><br/>
　　山瓶乳酒下<small about="#mwt61" typeof="mw:Transclusion">去聲</small>青雲，氣味濃香幸見分。鳴鞭走送憐漁父，洗盞開嘗對馬軍。<br/>
　　<small about="#mwt62" typeof="mw:Transclusion">此為送酒而致申謝。　漁父，公自謂。馬軍，即走送者。　原注：軍州謂驅使騎為馬軍。<br/>
　　楊慎曰：<span class="book-name">孝經緯</span>：酒者，乳也。張率<span class="book-name">對酒</span>詩：如花良可貴，似乳更堪珍。此詩乳酒本之。<br/>
　　謝靈運詩：鳴鞭適大阿。　憐漁父，用<span class="book-name">楚辭</span>人醉我醒意。<br/>
　　盧注：末句暗用羊祜飲陸抗酒事。</small><br/>
　　<span id="san_jue_ju" about="#mwt63" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#san_jue_ju" class="mw-selflink-fragment">三絕句</a></span><br/>
　　<small about="#mwt64" typeof="mw:Transclusion">鶴注：此是<span class="date" title="762年">寶應元年</span>作，盖笋生無數，必是斷手寶應之歲也。</small><br/>
　　楸<small about="#mwt66" typeof="mw:Transclusion">一作春</small>樹馨香倚釣磯，斬新花蕊未應<small about="#mwt67" typeof="mw:Transclusion">平聲</small>飛。不如醉裏風吹<small about="#mwt68" typeof="mw:Transclusion">一云春風</small>盡，何<small about="#mwt69" typeof="mw:Transclusion">一作可</small>忍醒時雨打稀。<br/>
　　<small about="#mwt70" typeof="mw:Transclusion">此詠楸花也。一見花開旋憂花落，有<span class="book-name">莊子</span>方生方死意。　盧注：宋無名氏<span class="book-name">鷓鴣天</span>詞「不如飲待奴先睡，圖得不知郎去時」，語意蓋本於此。<br/>
　　<span class="book-name">爾雅</span>：椅梓。郭璞注：即楸也。陸璣<span class="book-name">詩疏</span>：楸之疏理白色，而生子者為梓。<span class="book-name">本草圖經</span>：梓木似桐，而葉小花紫。<br/>
　　<span class="book-name">傳燈錄</span>：洛浦在夾山，做典座三年，吃百頓棒，後來大悟，曰：斬新日月，特地乾坤。</small><br/>
　　門外鸕鷀去<small about="#mwt72" typeof="mw:Transclusion">一作久</small>不來，沙頭忽見眼相猜。自今已後知人意，一日須來一百迴。<br/>
　　<small about="#mwt73" typeof="mw:Transclusion">此詠鸕鷀也。物本異類，視若同羣，有<span class="book-name">列子</span>海翁狎鷗意。<br/>
　　周弘正<span class="book-name">鬬雞</span>詩：少壯摧雄敵，眄視生猜忌。此猜字所本。</small><br/>
　　無數春笋滿林生，柴門密掩斷人行。會須上番<small about="#mwt74" typeof="mw:Transclusion">毛晃<span class="book-name">增韻</span>讀甫患切</small>看<small about="#mwt75" typeof="mw:Transclusion">平聲</small>成竹，客至從嗔不出迎。<br/>
　　<small about="#mwt76" typeof="mw:Transclusion">此詠春笋也。杜門謝人，護笋成竹，有聖人對時育物意。　<span class="book-name">杜臆</span>：種竹家，初番出者壯大，養以成竹，後出漸小，則取食之。　胡夏客曰：因王子猷看竹不問主，遂翻為主不迎客，用意亦巧。　看，看守也。從嗔，任其嗔怒也。<br/>
　　趙注：上番，乃川語。　<span class="book-name">猗覺寮雜記</span>：杜詩「會須上番看成竹」，元詩「飛舞先春雪，因依上番梅」，俱用上番字，則上番不獨為竹也。韓退之<span class="book-name">笋</span>詩「且嘆高無數，庸知上幾番」，又作平聲押。朱注：斬新、上番，皆唐人方言。獨孤及詩「舊日霜毛一番新」，亦讀去聲。　楊慎<span class="book-name">丹鉛錄</span>：番作筤。引<span class="book-name">易</span>蒼筤竹為證。筤，去聲。</small><br/>
　　<small about="#mwt77" typeof="mw:Transclusion">楊慎曰：楸樹<span class="book-name">三絕句</span>，格調既高，風致又韻，真可一空唐人。</small><br/>
　　<span id="xi_wei_liu_jue_ju" about="#mwt78" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#xi_wei_liu_jue_ju" class="mw-selflink-fragment">戲為六絕句</a></span><br/>
　　<small about="#mwt79" typeof="mw:Transclusion">此為後生譏誚前賢而作，語多跌宕諷刺，故云戲也。姑依梁氏，編在<span class="date" title="761年">上元二年。</span></small><br/>
　　庾信文章老更成，凌雲健筆意縱<small about="#mwt80" typeof="mw:Transclusion">平聲</small>横。今人嗤點流傳賦，不覺前賢畏後生。<br/>
　　<small about="#mwt81" typeof="mw:Transclusion">首章，推美庾信也。開府文章，老愈成格，其筆勢則凌雲超俗，其才思則縱横出奇。後人取其流傳之賦，嗤笑而指點之，豈知前賢自有品格，未見其當畏後生也。　當時庾信詩賦，與<span class="name">徐陵</span>並稱，盖齊梁間特出者。前賢，指庾公。後生，指嗤點者。<br/>
　　王洙曰：庾信，字子山，有盛才，文章綺麗，為世人所尚，謂之庾體。<br/>
　　<span class="book-name">漢書</span>：相如奏<span class="book-name">大人賦</span>，飄飄有凌雲氣。　庾信<span class="book-name">宇文順集序</span>：章表健筆，一付陳琳。　<span class="book-name">南史·范蔚宗傳</span>：諸序論，筆勢縱横，真天下奇作。<br/>
　　干寶<span class="book-name">晉紀論</span>：盖其嗤點以為灰塵，而相詬病矣。　<span class="book-name">顏氏家訓</span>：先儒尚得臨文從意，何況書寫流傳耶。　<span class="book-name">庾信傳贊</span>：揚子雲有言，詩人之賦麗以則，詞人之賦麗以淫。若以庾氏方之，斯又詞賦之罪人也。<br/>
　　陸機<span class="book-name">豪士賦</span>：仰邈前賢。　後生，見<span class="book-name">論語</span>。</small><br/>
　　<small about="#mwt82" typeof="mw:Transclusion">楊慎曰：庾信之詩，為梁之冠絕，啟唐之先鞭。史評其詩曰綺豔，杜子美稱之曰清新，又曰老成。綺豔清新，人皆知之，而其老成，獨子美能發其妙。予嘗合而衍之曰：綺多傷質，豔多無骨，清易近薄，新易近尖。子山之詩，綺而有質，豔而有骨，清而不薄，新而不尖，所以為老成也。若元人之詩，非不綺豔，非不清新，而乏老成。宋人詩則强作老成態度，而綺豔清新，概未之有。若子山者，可謂兼之矣，不然則子美何以服之如此。</small><br/>
　　楊王<small about="#mwt84" typeof="mw:Transclusion">一云王楊</small>盧駱當時體，輕薄為文哂未休。爾曹身與名俱滅，不廢江河萬古流。<br/>
　　<small about="#mwt85" typeof="mw:Transclusion">此表章楊王四子也。四公之文，當時傑出，今乃輕薄其為文而哂笑之，豈知爾輩不久銷亡，前人則萬古長垂，如江河不廢乎。　洙曰：楊炯、王勃、盧照鄰、駱賓王，以文詞齊名武后初，海内呼為四傑。　盧注謂後生自為輕薄之文，而反譏哂前輩。今從<span class="book-name">杜臆</span>。　<span class="book-name">容齋續筆</span>：身名俱滅，以責輕薄子。萬古不廢，謂四子之文。<br/>
　　<span class="book-name">玉泉子</span>：王楊盧駱有文名，人議其疵曰：楊好用古人姓名，謂之點鬼簿。駱好用數目作對，謂之算博士。<br/>
　　<span class="book-name">顏氏家訓</span>：自古文人，多陷輕薄。<br/>
　　<span class="book-name">世説</span>：殷仲堪語子弟曰：爾曹其存之。<br/>
　　<span class="book-name">史記</span>：日月以明，江河以流。</small><br/>
　　縱使盧王操翰墨，劣於漢魏近風騷。龍文虎脊皆君馭，歷塊過<small about="#mwt86" typeof="mw:Transclusion">平聲</small>都見爾曹。<br/>
　　<small about="#mwt87" typeof="mw:Transclusion">承上章，言縱使盧王操筆，不如漢魏近古，但似此龍文虎脊，皆足供王者之用。若爾曹薄劣之材，試之長途，當自蹶耳，奈何輕議古人耶。　縱使二字，緊注下句。劣於二字，另讀。「漢魏近風騷」連讀，此本盧注。　漢魏本於<span class="book-name">離騷</span>，<span class="book-name">離騷</span>本於<span class="book-name">國風</span>，此先後原委也。　龍文虎脊，比四子才具過人。歷塊過都，比今人未諳此道。　龍虎之駿，皆見重於漢庭，故曰君馭。<span class="book-name">杜臆</span>指後生為君，非是。下文另有爾曹在也。<br/>
　　魏文帝<span class="book-name">典論</span>：寄身於翰墨。<br/>
　　<span class="book-name">宋書·謝靈運傳論</span>：自漢至魏，文體三變，莫不同祖<span class="book-name">風</span><span class="book-name">騷</span>。<span class="book-name">續晉陽秋</span>：自司馬相如、王褒、揚雄諸賢，代尚詩賦，皆體則<span class="book-name">風</span><span class="book-name">騷</span>。<br/>
　　<span class="book-name">漢·西域傳贊</span>：蒲梢、龍文、魚目、汗血之馬，充於黃門。　<span class="book-name">天馬歌</span>：虎脊兩，化若鬼。注：馬毛血如虎脊者有兩也。<br/>
　　王褒頌：過都越國，蹶若歷塊。</small><br/>
　　才力應<small about="#mwt90" typeof="mw:Transclusion">平聲</small>難跨<small about="#mwt91" typeof="mw:Transclusion">或作誇</small>數公，凡今誰是出羣雄。或看<small about="#mwt92" typeof="mw:Transclusion">平聲</small>翡翠蘭苕上，未掣鯨魚碧海中。<br/>
　　<small about="#mwt93" typeof="mw:Transclusion">此兼承上三章，才如庾楊數公，應難跨出其上，今人亦誰是出羣者。據其小巧適觀，如戲翡翠於蘭苕，豈能鉅力驚人，若掣鯨魚於碧海乎。　錢箋：翡翠蘭苕，指當時研揣聲病、尋章摘句之徒。鯨魚碧海，則所謂渾涵汪洋，千彙萬壯，兼古人而有之者也。論至於是，非李杜誰足以當之。<br/>
　　<span class="book-name">世説</span>：殷中軍道韓太常曰：康伯少自標置，居然是出羣器。<br/>
　　郭璞詩：翡翠戲蘭苕，容色更相鮮。蘭苕，蘭秀也。<br/>
　　木華<span class="book-name">海賦</span>：魚則横海之鯨。<span class="book-name">拾遺記</span>：鯤魚，千尺如鯨，常飛往南海。<span class="book-name">十洲記</span>：扶桑東萬里有碧海，水不鹹苦，正作碧色。</small><br/>
　　不薄今人愛古人，清詞麗句必為鄰。竊攀屈<small about="#mwt94" typeof="mw:Transclusion">音厥</small>宋宜方駕，恐與齊梁作後塵。<br/>
　　<small about="#mwt95" typeof="mw:Transclusion">此戒其好高而騖遠也。言今人愛慕古人，取其清詞麗句，而必與為鄰，我亦豈敢薄之。但恐志大才庸，揣其意，竊思仰攀屈宋。論其文，終作齊梁後塵耳。知古人未易摹倣，則知數公未可蔑視矣。　<span class="book-name">杜臆</span>：不薄二字，另讀。「今人愛古人」連讀。清詞麗句，緊承愛古人。　今人，指後生輕薄者。古人，指屈原、宋玉輩。庾信、四傑，乃齊梁嫡派也。　錢箋以庾、盧數公當今人，與首章所稱今人者不合矣。<br/>
　　陳琳<span class="book-name">答東阿王牋</span>：清詞妙句，焱絕煥炳。<span class="book-name">宋·謝靈運傳</span>：清詞麗句，時發乎篇。<span class="book-name">文心雕龍</span>：五言流調，清麗居宗。<span class="name" title="張華">茂先</span>凝其清，<span class="name" title="張協">景陽</span>振其麗。又曰：麗句與深采並流。又曰：相如好師範屈宋。<br/>
　　劉孝標<span class="book-name">廣絕交論</span>：遒文麗藻，方駕曹王。<br/>
　　崔駰曰：幸得充下館，敘後塵。</small><br/>
　　未及前賢更勿疑，遞相祖述復<small about="#mwt97" typeof="mw:Transclusion">扶又切</small>先誰。别<small about="#mwt98" typeof="mw:Transclusion">必列切</small>裁偽體親<span class="book-name">風</span><span class="book-name">雅</span>，轉益多師是汝師。<br/>
　　<small about="#mwt99" typeof="mw:Transclusion">末勉其虚心以取益也。<span class="book-name">杜臆</span>：今人才力未及前賢，以其遞相祖述，愈趨愈下，無能為之先者。必也别裁其偽體，而上親於<span class="book-name">風</span><span class="book-name">雅</span>，始知淵源所自，前賢皆可為師，是轉益多師，而汝師即在是矣。　又云：此亦公之自道也。公詩祖述<span class="book-name">三百</span>，而旁搜諸家以集其成，如楚騷、漢魏詩、樂府鐃歌，齊梁以來，甚多倣傚，而公獨無之。然讀其詩，皆<span class="book-name">三百</span>之嫡派，古人之雁行也，其所師可知矣。如孔子識大識小無不學，而賢不賢皆師矣。不如是，何以謂之集大成哉。别裁，謂區别而裁去之。　錢箋：遞相祖述，謂沿流而失源。又云：風騷有真<span class="book-name">風</span><span class="book-name">騷</span>，漢魏有真漢魏，等而下之，至於齊梁初唐，莫不有真面目焉。舍是則皆偽體也。能區裁偽體，則近於<span class="book-name">風</span><span class="book-name">雅</span>矣。<br/>
　　<span class="book-name">謝靈運傳論</span>：王褒、劉向、揚、班、崔、蔡之徒，異軌同奔，遞相師祖。<span class="book-name">顏氏家訓</span>：傳相祖述，尋問莫知源由。<br/>
　　鍾嶸<span class="book-name">詩品</span>：洋洋乎會於<span class="book-name">風</span><span class="book-name">雅</span>。<br/>
　　陶潛詩：在昔余多師。</small><br/>
　　<small about="#mwt100" typeof="mw:Transclusion">錢謙益曰：詩以論文，而題云「戲為六絕」，蓋寓言以自況也。韓退之詩：「李杜文章在，光焰萬丈長。不知群兒愚，那用故謗傷。蚍蜉撼大樹，可笑不自量。」然則當公之世，群兒謗傷，亦不少矣，故借庾信、四子以發其意。嗤點輕薄，皆指並時之人。一則曰爾曹，再則曰爾曹，正退之所謂群兒也。末又呼之曰汝，即所謂爾曹也。哀其身名俱滅，故諄諄然呼而寤之。<br/>
　　少陵絕句，多縱横跌宕，能以議論攄其朐臆。氣格才情，迥異常調，不徒以風韻姿致見長矣。</small><br/>
　　<span id="xi_shu_ying_tao_ye" about="#mwt102" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#xi_shu_ying_tao_ye" class="mw-selflink-fragment">野人送朱櫻</a></span><br/>
　　<small about="#mwt101" typeof="mw:Transclusion">此當是上元寶應間成都作。</small><br/>
　　西蜀櫻桃也<small about="#mwt103" typeof="mw:Transclusion">去聲</small>自紅，野人相贈滿筠籠。數回細寫<small about="#mwt104" typeof="mw:Transclusion">洗野切</small>愁仍破，萬顆匀圓訝許同。憶昨賜霑門下省，退朝<small about="#mwt105" typeof="mw:Transclusion">音潮</small>擎出大明宮。金盤玉筯無消息，此日嘗新任轉蓬。<br/>
　　<small about="#mwt106" typeof="mw:Transclusion">此見蜀櫻而憶朝賜也。上四記事，下四感懷。　首句「也」字，預照賜櫻，見今昔相似也。朱瀚曰：紅，言其熟，起細寫仍破。滿，言其多，起萬顆許同。愁、訝，極言其珍惜。　門下省，在宣政殿東，乃左拾遺所隸。大明宮，在禁苑之東，即會朝所經之地。無消息，長安遥隔。仕轉蓬，蜀地漂流也。結語迴應首句。此詩作於肅宗晏駕之後，故云「金盤玉筯無消息」，張遠誤指為代宗避吐蕃時。按：代宗幸陜，在廣德元年冬月，與四月櫻桃不合。<br/>
　　筠籠，竹器也。<br/>
　　<span class="book-name">曲禮</span>：器之溉者不寫，其餘皆寫。注：謂傳之器中。<br/>
　　訝許，言驚訝如許。庾信詩：訝許能含笑。<br/>
　　唐李綽<span class="book-name">歲時記</span>：四月一日，内園薦櫻桃寢廟，薦訖，班賜各有差。<br/>
　　顧注：漢明帝宴羣臣大官，進櫻桃，盛以赤瑛盤，月下視之同色，皆笑云空盤。此即金盤意。　梁簡文帝詩：已麗金釵瓜，仍美玉盤橘。<br/>
　　曹植詩：吁嗟此轉蓬，居世何獨然。</small><br/>
　　<small about="#mwt107" typeof="mw:Transclusion">范温<span class="book-name">潛溪詩眼</span>云：老杜<span class="book-name">櫻桃</span>詩，上四句，如禪家所謂信手拈來，頭頭是道者，直書目前所見，平易委曲，得人心所同然，但他人艱難，不能發耳。下四句，其感興皆出於自然，故終篇語皆遒麗。韓退之有<span class="book-name">謝賜櫻桃</span>詩，盖學杜作，然搜求事迹，排比對偶，其言出於勉强，所以相去遠甚。<br/>
　　胡應麟曰：退之<span class="book-name">謝櫻桃</span>詩，五六句頗與摩詰相似，然王詩渾然，終勝退之。<br/>
　　鍾惺曰：王詩典而致，在三四句尤見本事。<br/>
　　唐汝詢曰：五六對耦工，用事妥，别生議論作結，亦是巧思。<br/>
　　王維<span title="敕賜百官櫻桃" class="source">詩</span>：芙蓉闕下會千官，紫禁朱櫻出<span class="place" title="三輔黃圖：上林苑有上蘭觀">上蘭</span>。纔是寢園春薦後，非關御苑鳥啣殘。歸鞍競帶青絲籠，中使頻傾赤玉盤。飽食不須愁内熱，大官還有蔗漿寒。<br/>
　　韓愈詩：漢家舊種明光殿，炎帝還書<span class="book-name">本草經</span>。豈似滿朝承雨露，共看傳賜出青冥。香隨翠籠擎初重，色照銀盤寫未停。食罷自知無所報，空然慚汗仰皇扃。</small><br/>
　　<span id="yan_gong_zhong_xia_wang_jia_cao_tang_jian_xie_jiu_zhuan" about="#mwt108" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#yan_gong_zhong_xia_wang_jia_cao_tang_jian_xie_jiu_zhuan" class="mw-selflink-fragment">嚴公仲夏枉駕草堂兼攜酒饌</a></span><small about="#mwt109" typeof="mw:Transclusion">得寒字。　一本作<span class="book-name">鄭公枉駕攜饌訪水亭</span></small>。<br/>
　　<small typeof="mw:Transclusion">黃鶴注：此寶應元年，嚴武未赴召時作也。<span class="book-name">舊史</span>：元年四月十八日丁卯，肅宗崩於長生殿，是月二十八日己巳，代宗即位。史云代宗即位召武者，非即位之日也。武至秋始還朝，故五月猶過草堂也。</small><br/>
　　竹裏行廚洗玉盤，花邊立馬簇金鞍。非關使<small about="#mwt110" typeof="mw:Transclusion">去聲</small>者徵求急，自識將軍禮數寬。百年地僻<small about="#mwt111" typeof="mw:Transclusion">舊作闢</small>柴門迥，五月江深草閣寒。看<small about="#mwt112" typeof="mw:Transclusion">平聲</small>弄漁舟移白日，老農何有罄交歡。<br/>
　　<small about="#mwt113" typeof="mw:Transclusion">上四，記嚴公交情。下四，述草堂景事。　首句攜饌，次句枉駕，此敘事也。三四跌宕其辭，以見用意之殷勤。五切草堂，六切仲夏，此敘景也。末作自謙之語，與起處賓主相應，此虚實相間格。<br/>
　　何遜詩：竹裏見螢飛。　庾信詩：行廚半路待。<span class="book-name">神仙傳</span>：麻姑降蔡經家，坐定各進行廚，皆金盤玉杯。<br/>
　　<span class="book-name">莊子</span>：顏闔守陋閭，魯君之使者至，闔對曰：恐聽者謬，而貽使者罪。楊慎曰：使者徵求，乃徵聘之義。<span class="book-name">漢書·宦者傳</span>：凡詔書所徵求。<span class="book-name">世説</span>：郭淮作關中都督，使者徵攝甚急。<br/>
　　任昉詩：生平禮數絕。　<span class="book-name">廉頗傳</span>：不知將軍寬之至此也。生注：此暗用<span class="book-name">漢書</span>大將軍有<span title="漢書·卷五十·張馮汲鄭傳第二十" class="source">揖客事</span>。<br/>
　　又云：仲夏得寒字，殊難押。意中必先成此句，次以上句湊之，三聯失粘，想亦由此耳。<br/>
　　<span class="book-name">西京賦</span>：白日未及移晷。<br/>
　　老農，見<span class="book-name">論語</span>，公自謂也。單復云：嚴公何有於老農，而盡歡若是，於交歡二字未合。　<span class="book-name">家語</span>：曾子曰：君子之狎，足以交歡，其莊，足以成禮。</small><br/>
　　<small about="#mwt114" typeof="mw:Transclusion">王嗣奭曰：使者徵求，向無明注。余謂此時嚴必有表薦之意，故云然。使者猶言使君，謂中丞也。公自卜居浣花，有長往之志，而嚴公堅欲其仕，參觀唱酬諸詩可見。今再枉駕，必為徵之入幕而來，故詩謂非關徵求之急，實見禮數之寬。不然，豈一野人而敢屈中丞之駕哉。</small><br/>
　　<small about="#mwt115" typeof="mw:Transclusion">黃生曰：極喧閙事，寫得極幽適，非止筆妙，亦由襟曠。</small><br/>
　　<small about="#mwt116" typeof="mw:Transclusion">劉逴曰：律詩自有定體，不可失粘。然盛唐諸家，出奇變化，往往不縛於律，非但杜詩為然，如李頎<span class="book-name">題璿公山池</span>，前二聯俱失粘。如崔顥<span class="book-name">黃鶴樓</span>，前三聯俱失粘。如李白<span class="book-name">别中都明府</span>與<span class="book-name">鳳凰臺</span>，領聯失粘。如王維<span class="book-name">積雨輞川莊</span>、高適<span class="book-name">送李宷少府</span>，頸聯失粘。如王維<span class="book-name">和温泉寓目</span>、岑參<span class="book-name">送李司馬歸扶風</span>，後二聯失粘。如王維、賈至<span class="book-name">早朝</span>，起結俱失粘。如杜審言<span class="book-name">春日京中有懷</span>、王維<span class="book-name">訪吕逸人</span>，四聯俱失粘。如李白<span class="book-name">題東溪隱居</span>、王維<span class="book-name">酌酒與裴廸</span>、岑參<span class="book-name">送嚴河南</span>，雖失粘而不害為好詩。後學竭力避之，則拘。有心必效之，亦過矣。<br/>
　　劉氏作失粘，謂上下二句平仄不相粘合。陶開虞作失嚴，謂聲調平仄，失其謹嚴也。</small><br/>
　　<span id="yan_gong___yan_tong_yong_shu_dao_hua_tu" about="#mwt117" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#yan_gong___yan_tong_yong_shu_dao_hua_tu" class="mw-selflink-fragment">嚴公廳宴同詠蜀道畫圖</a></span><small about="#mwt118" typeof="mw:Transclusion">得空字<br/>
　　鶴注：此寶應元年成都作</small><br/>
　　日臨公館靜，畫<small about="#mwt120" typeof="mw:Transclusion">胡化切</small>滿<small about="#mwt121" typeof="mw:Transclusion">一作列</small>地圖雄。劍閣星橋北，松州雪嶺東。華夷山不斷，吳蜀水相通。興<small about="#mwt122" typeof="mw:Transclusion">去聲</small>與烟霞會，清樽幸不空。<br/>
　　<small about="#mwt123" typeof="mw:Transclusion">首句，嚴公廳。次句，蜀道圖。中四，圖畫之景，烟霞亦圖中所見者。乘興而酌，末點宴字。　劍閣在星橋之北。松州則雪嶺居東。山自西南而來，水從東方而去。全蜀地形，如在指掌。<br/>
　　<span class="book-name">記</span>：公館復，私館不復。<br/>
　　<span class="book-name">史記·蘇秦傳</span>：以天下之地圖案之。<br/>
　　<span class="book-name">華陽國志</span>：李冰沿水造橋，上應七宿。世祖謂吳漢曰：安軍宜在七星連橋間。<br/>
　　<span class="book-name">唐書</span>：松州交川郡，屬劍南道，取界内甘松嶺為名。<span class="book-name">元和郡國志</span>：雪山，在松州嘉城縣東八十里，即西山也。<br/>
　　<span class="book-name">西征賦</span>：華夷士女。駢田逼側。<br/>
　　<span class="book-name">魏志</span>：陳羣疏：吳蜀未滅。<br/>
　　張璠<span class="book-name">漢紀</span>：孔融拜大中大夫，每歎曰：座上客常滿，樽中酒不空，吾無憂矣。　古樂府：清樽發朱顏，四座樂且康。</small><br/>
　　<small about="#mwt125" typeof="mw:Transclusion">當時四傑之詩，盛傳於世，杜亦每用其句法。如盧照鄰「地道巴陵北，天山弱水東」，駱賓王「紫塞流沙北，黃圖灞水東」，此「劍閣星橋北，松州雪嶺東」所自來也。又駱詩「百年三萬日，一别幾千秋」，則「百年雙白鬢，一别五秋螢」所自出也。</small><br/>
　　<span id="xi_zeng_you_er_shou" about="#mwt126" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#xi_zeng_you_er_shou" class="mw-selflink-fragment">戲贈友二首</a></span><br/>
　　<small about="#mwt127" typeof="mw:Transclusion">此寶應元年四月成都作，觀兩章首句可見。</small><br/>
　　元年建巳月，郎有焦校書。自誇足膂力，能騎生馬駒。一朝被馬踏，脣裂板齒無。壯心不肯已，欲得東擒胡。<br/>
　　<small about="#mwt128" typeof="mw:Transclusion">墮馬傷齒，誌為好勇者之戒。末二，諷之也。<br/>
　　<span class="book-name">肅宗紀</span>：<span class="date" title="761年">上元二年</span>，以十一月建子為歲首月。至建巳月，帝寢疾，詔皇太子監國，改元年為寶應元年，復以正月為歲首。公詩作於未改元之時，故仍前稱為建巳月。<br/>
　　<span class="book-name">唐書</span>：崇文館有校書郎二人。<br/>
　　魏武樂府：烈士暮年，壯心不已。</small><br/>
　　元年建巳月，官有王司直。馬驚折左臂，骨折面如墨。駑駘漫<small about="#mwt129" typeof="mw:Transclusion">一作慢</small>深<small about="#mwt130" typeof="mw:Transclusion"><span class="name">陳浩然</span>作染</small>泥，何不避雨色。勸君休嘆恨，未必不為福。<br/>
　　<small about="#mwt131" typeof="mw:Transclusion">馬陷損臂，誌為冒險者之戒。末二，慰之也。<br/>
　　<span class="book-name">唐書</span>：東宮官，司直一人。又，大理寺司直六人。<br/>
　　面深墨，出<span class="book-name">孟子</span>。<br/>
　　<span class="book-name">淮南子</span>：塞上翁，馬亡入邊，人皆弔之，曰「何知非福」。居數月，其子引邊駿馬而歸，人皆賀之，曰「何知非禍」。及家富馬良，其子好騎，墮而折髀，人又弔之，曰「何知非福」。居一年，邊人大入，丁壯戰死者十九，其子獨以跛故，父子得相保。</small><br/>
　　<small about="#mwt132" typeof="mw:Transclusion">胡夏客曰：焦校書、王司直，一為乘生駒而墮，一為乘駑駘而墮，天下事之難料如此。公於此有深感焉，非僅戲筆而已也。</small><br/>
　　<span id="da_yu" about="#mwt133" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#da_yu" class="mw-selflink-fragment">大雨</a></span><br/>
　　<small about="#mwt134" typeof="mw:Transclusion">鶴注：此寶應元年在成都作。是年公上嚴武<span class="book-name">説旱</span>云：「蜀自十月不雨，抵建卯非雩之時。奈久旱何。」此詩「西蜀冬不雪，春農為嗷嗷」，正是其時。又云：「朱夏雲鬱陶」，盖入夏方雨也。</small><br/>
　　西蜀冬不雪，春農尚嗷嗷。上天回哀眷，朱<small about="#mwt135" typeof="mw:Transclusion">一作清</small>夏雲鬱陶。執熱乃沸鼎，纖絺成縕袍。風雷颯萬里，霈澤施<small about="#mwt136" typeof="mw:Transclusion">去聲</small>蓬蒿。<br/>
　　<small about="#mwt137" typeof="mw:Transclusion">首敘久旱而雨。<br/>
　　<span class="book-name">搜神記</span>：萬物焦枯，百姓嗷嗷。<br/>
　　<span class="book-name">詩</span>：上天同雲。<br/>
　　江逌詩：茂草思朱夏。　趙曰：鬱陶，出<span class="book-name">尚書</span>，盖陶窯之氣鬱結，此形容夏雲也。<br/>
　　<span class="book-name">秋興賦</span>：屏輕箑，釋纖絺。注：纖絺，細葛也。　縕袍，見<span class="book-name">論語</span>。</small><br/>
　　敢辭茅葦漏，已喜黍豆高。三日無行人，二<small about="#mwt138" typeof="mw:Transclusion">一作大</small>江聲怒號<small about="#mwt139" typeof="mw:Transclusion">平聲</small>。流惡邑里清，矧兹遠江皋。荒庭步觀鶴，隱<small about="#mwt140" typeof="mw:Transclusion">去聲</small>几望波濤。<br/>
　　<small about="#mwt141" typeof="mw:Transclusion">此誌雨後之景。<br/>
　　<span class="book-name">蜀都賦</span>：帶二江之雙流。<span class="book-name">水經注</span>：成都縣有二江，雙流郡下，故揚子雲<span class="book-name">蜀都賦</span>曰：兩江珥其前。<span class="book-name">宋史</span>：初，李冰開二渠，一由永康過新繁，入成都，謂之外江。一由永康過郫，入成都，謂之内江。<br/>
　　<span class="book-name">左傳</span>：有汾澮以流其惡。趙曰：大雨所蕩，流出穢惡也。　<span class="book-name">晁錯傳</span>：邑里相救。<br/>
　　<span class="book-name">演繁露</span>：几與案，自是兩物。几，坐具也，曲木附身，以自捧也。</small><br/>
　　沉痾聚藥餌，頓忘所進勞。則知潤物功，可以貸不毛。陰色靜壟畝，勸耕自官曹。四鄰耒耜出<small about="#mwt142" typeof="mw:Transclusion">一云出耒耜</small>，何必吾家操。<br/>
　　<small about="#mwt143" typeof="mw:Transclusion">此記喜雨之情。　向以肺病聚藥，今雨涼神爽，不煩進飲之勞，因知造化潤物，施及不毛者，各有生意也。勸耕、操耒，結出同慶甘霖意。　此章三段，各八句。<br/>
　　沈約<span class="book-name">蕭愐碑</span>：因遇沉痾，綿留氣序。　謝靈運詩：藥餌情所止，衰疾忽在斯。<br/>
　　江淹詩：則知耳目驚。句法本此。<br/>
　　貸，施也。<span class="book-name">左傳</span>：竭其粟而貸之。　<span class="book-name">出師表</span>：深入不毛之地。遠注：不毛，草木不生也。<br/>
　　<span class="book-name">趙國策</span>：席隴畝而蔭庇桑。<br/>
　　<span class="book-name">老子</span>：猶兮若畏四鄰。　<span class="book-name">易</span>：斲木為耜，揉木為耒。</small><br/>
　　<span id="xi_zhang" about="#mwt144" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#xi_zhang" class="mw-selflink-fragment">溪漲</a></span><br/>
　　<small about="#mwt145" typeof="mw:Transclusion">黃鶴編在<span class="date" title="762年">寶應元年</span>成都詩内。</small><br/>
　　當時浣花橋，溪水纔尺餘。白石<small about="#mwt147" typeof="mw:Transclusion">一作日</small>明可把，水中有行車。<br/>
　　<small about="#mwt148" typeof="mw:Transclusion">此阻於溪水，不得歸寓而作也。首敘平時溪水。<br/>
　　萬里橋，近浣花溪。<br/>
　　<span class="book-name">豔歌行</span>：水清石自見。<br/>
　　<span class="book-name">華陽風俗錄</span>：浣花亭，在州之西南，江流至清，其淺可涉，故中有行車。</small><br/>
　　秋夏忽泛溢，豈惟<small about="#mwt149" typeof="mw:Transclusion">一作伊</small>入吾廬。蛟龍亦狼狽，況是鱉與魚。兹晨已半落，歸路跬步疏。馬嘶未敢動，前有深填淤。<br/>
　　<small about="#mwt150" typeof="mw:Transclusion">此記漲後景事。　遠注：蛟龍二句，即前詩「魚鱉為人得，蛟龍不自謀」意。　跬步疏，人跡稀也。深填淤，馬行滯也。<br/>
　　趙曰：狼狽二獸，各半其體相附，苟失其一，則無據矣。故倉皇失據者，謂之狼狽。<br/>
　　<span class="book-name">荀子</span>：不積跬步，無以致千里。注：一足曰跬，兩足曰步。<br/>
　　<span class="book-name">漢·溝洫志</span>：有填淤反壤之害。注：填淤，謂壅泥也。黃希曰：<span class="book-name">溝洫志</span>：淤，音於庶反，此作平聲用。</small><br/>
　　青青屋東麻，散亂床上書。不知<small about="#mwt151" typeof="mw:Transclusion">一作意</small>遠山雨，夜來復<small about="#mwt152" typeof="mw:Transclusion">扶又切</small>何如。我遊都市間<small about="#mwt153" typeof="mw:Transclusion">或作所</small>，晚憩必村墟。乃知久行客，終日思其居。<br/>
　　<small about="#mwt154" typeof="mw:Transclusion">此遥望村居而有感也。　若山雨夜至，則更阻歸途矣。因思向者朝遊夕返，行客思居，不能自己，今如咫尺暌隔何。　<span class="book-name">杜臆</span>云：末四，只説平日歸家，而沮雨思家，自見於言外，更有蘊藉。一説久客思家，概言旅人之情，意却稍寬。　此章四句起，下二段俱八句。<br/>
　　村墟，即指草堂。庾信詩：摇落小村墟。<br/>
　　<span class="book-name">詩</span>：職思其居。</small><br/>
　　<span id="da_mai_xing" about="#mwt155" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#da_mai_xing" class="mw-selflink-fragment">大麥行</a></span><br/>
　　<small about="#mwt156" typeof="mw:Transclusion">鶴注：此當是<span class="date" title="762年">寶應元年</span>成都作。</small><br/>
　　大麥乾<small about="#mwt158" typeof="mw:Transclusion">音干</small>枯小麥黃，婦女<small about="#mwt159" typeof="mw:Transclusion">一作人</small>行泣夫走藏。東至集壁西梁洋，問誰腰䥥胡與羌。豈無蜀兵三千人<small about="#mwt160" typeof="mw:Transclusion">一云千人去</small>，簿<small about="#mwt161" typeof="mw:Transclusion">一作部</small>領辛苦江山長。安得如鳥有羽翅，託身白雲歸故鄉。<br/>
　　<small about="#mwt162" typeof="mw:Transclusion"><span class="book-name">大麥行</span>，憂邊寇而作也。腰䥥刈麥，出自胡羌，徒齎盜糧耳。蜀兵三千，鞭長不及，故思東歸以避之。<br/>
　　蔡曰：<span class="book-name">漢書</span>：桓帝時童謠曰：「小麥青青大麥枯，誰當穫者婦與姑，丈夫何在西撃胡。」每句中函問答之辭，公詩句法，盖原於此。<br/>
　　<span class="book-name">舊唐書</span>：梁州都督，督梁、洋、集、壁四州，屬山南西道。集州，析梁州之難江、巴州之符陽、長池、白石置。壁州，析巴州之始寧置。洋州，析梁州之西鄉、黃金、興勢置。<span class="book-name">一統志</span>：今為保寧、漢中二府地。<br/>
　　鮑照詩：腰䥥刈葵藿。<br/>
　　梁簡文帝書：簿領殷湊。<span class="book-name">李德林集</span>：軍國多務，朝夕填委，簿領紛紜，羽書交錯。<br/>
　　西王母謠：乘彼白雲，至於帝鄉。　<span class="book-name">史記·項羽傳</span>：富貴不歸故鄉。</small><br/>
　　<small about="#mwt164" typeof="mw:Transclusion">朱鶴齡曰：<span class="book-name">舊書·肅宗紀</span>：<span class="date" title="762年">寶應元年</span>建辰月，党項、奴刺寇梁州，觀察使李勉棄城走。<span class="book-name">新書·党項傳</span>：<span class="date" title="761年">上元二年</span>，党項羌與渾、奴刺連和寇鳳州，明年，又攻梁州，進寇奉天。此詩戎與羌，正指奴刺、党項也。大麥枯，小麥黃，亦是夏初事。又：按<span class="book-name">代宗紀</span>：<span class="date" title="762年">寶應元年</span>，吐蕃陷秦、成、渭等州，成州與集、壁、梁、洋接壤，疑吐蕃是年入寇，亦在春夏之交，史不詳書，故無考耳。　又云：蜀兵三千，應是蜀兵調發，策應山南者。師氏古造為杜鴻漸遏賊之説。考鴻漸鎮蜀，在<span class="date" title="765年">永泰元年</span>，其時為亂者非羌戎也。舊注妄撰故實，後人多為所誤，故正之。</small><br/>
　　<span id="feng_song_yan_gong_ru_chao" about="#mwt155" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#feng_song_yan_gong_ru_chao" class="mw-selflink-fragment">奉送嚴公入朝<small about="#mwt165" typeof="mw:Transclusion">音潮</small>十韻</a></span><br/>
　　<small about="#mwt166" typeof="mw:Transclusion">鶴注：此<span class="date" title="762年">寶應元年</span>夏在成都作。</small><br/>
　　鼎湖瞻望遠，象闕憲章新。四海猶多難<small about="#mwt167" typeof="mw:Transclusion">去聲</small>，中原憶舊臣。<br/>
　　<small about="#mwt168" typeof="mw:Transclusion">此敘嚴公入朝之由。　鼎湖，肅宗晏駕。象闕，代宗即位。多難，<span class="name" title="史朝義">朝義</span>未平。憶舊臣，言詔書特召，而中原共憶也。<br/>
　　<span class="book-name">前漢·郊祀志</span>：黃帝採首山銅，鑄鼎於荆山下，鼎既成，龍有垂胡髯下迎，後世因名其處曰鼎湖。<span class="book-name">黃圖</span>：鼎湖宮在湖城縣界。晉灼曰：在藍田。　二聖山陵，召武為橋道使，故云鼎湖。　<span class="book-name">詩</span>：瞻望弗及。<br/>
　　<span class="book-name">南史·何胤傳</span>：闕，謂之象魏。象者，法也。魏者，當塗而高大也。陸倕<span class="book-name">石闕銘</span>：象闕之制，其來已遠。　<span class="book-name">記</span>：憲章文武。<br/>
　　謝靈運詩：中原昔喪亂。<span class="book-name">後漢·孔融傳</span>：聖上哀矜舊臣。</small><br/>
　　與時安反側，自昔有經綸。感激張天步，從<small about="#mwt169" typeof="mw:Transclusion">音聰</small>容靜塞塵。南圖迴羽翮，北極捧星辰。漏鼓還思晝，宮鶯罷囀春。<br/>
　　<small about="#mwt170" typeof="mw:Transclusion">此記平日之功及歸朝之事。　經綸能安反側，指靈武扈從時。張天步，謂復京。靜塞塵，謂鎮蜀。迴羽翮，自蜀而還。捧星辰，舊京在望。漏鼓思晝，侍朝之久。宮鶯罷囀，夏時入覲。<br/>
　　<span class="book-name">光武紀</span>：令反側子自安。<br/>
　　<span class="book-name">易</span>：君子以經綸。<br/>
　　劉琨詩：鄧生何感激，千里來相求。　<span class="book-name">詩</span>：天步艱難。<br/>
　　<span class="book-name">莊子</span>：夫鵬九萬里而圖南。<br/>
　　北極句，用<span class="book-name">論語</span><span title="論語·為政：子曰：為政以德，譬如北辰，居其所而眾星共之。" class="source">北辰星拱</span>意。<br/>
　　沈佺期詩：宮鶯囀不疏。</small><br/>
　　空留玉帳術，愁殺錦城人。閣道通丹地，江潭隱白蘋。此生那老蜀，不死會歸秦。公若登台輔，臨危莫愛身。<br/>
　　<small about="#mwt171" typeof="mw:Transclusion">結出送别情緒。　兵威尚在，留玉帳也。都尹遠去，愁蜀人矣。丹地，嚴將赴朝。江潭，公尚在蜀。此生二句，見江潭不堪久居。台輔二句，見丹地宜思報稱。數句賓主兼收。　此章四句起，下二段各八句。<br/>
　　<span class="book-name">抱朴子·外篇</span>：兵在太乙玉帳之中，不可攻也。<span class="book-name">唐·藝文志</span>：兵家有<span class="book-name">玉帳經</span>一卷。張淏<span class="book-name">雲谷雜記</span>：按顏之推<span class="book-name">觀我生賦</span>：守金城之湯池，轉絳宮之玉帳。又，袁卓<span class="book-name">遁甲專征賦</span>：或倚直使之遊宮，或居貴神之玉帳。盖玉帳乃兵家厭勝之方位，主將於其方置軍帳，堅不可犯，如玉帳然。其法出黃帝遁甲，玉帳以月建前三位取之。如月建寅，則巳為玉帳也。李太白<span class="book-name">司馬將軍歌</span>：身居玉帳臨河魁。戌為河魁，則玉帳在戌也。<br/>
　　張正見<span class="book-name">豔歌</span>：執戟趨丹地。<span class="book-name">漢官儀</span>：省中皆胡粉塗壁，以丹塗地，謂之丹墀。<br/>
　　謝朓詩：江潭復為客。<br/>
　　<span class="book-name">後漢·張奮傳</span>：累世台輔。</small><br/>
　　<small about="#mwt172" typeof="mw:Transclusion">盧世㴶曰：此詩十韻，氣象規模，與題雅稱。末復囑之曰：「公若登台輔，臨危莫愛身」，法言忠告，令人肅然。夫奉送府主，誰敢作此語，亦誰肯作此語，子美真古人也。</small><br/>
　　<span id="chou_bie_du_er" about="#mwt173" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#chou_bie_du_er" class="mw-selflink-fragment">酬别杜二</a></span><small about="#mwt174" typeof="mw:Transclusion">附嚴武詩</small><br/>
　　<small typeof="mw:Transclusion">此當是在綿州途中作。盖杜公送行至此，而酬詩以答也。</small><br/>
　　獨逢堯典日，再覩漢官儀。未効風霜勁，空慚雨露私。<br/>
　　<small about="#mwt175" typeof="mw:Transclusion">首段自敘入朝。　堯典，指受終之日。漢官，指朝會之儀。此答鼎湖二句。不能靖亂，故云未効。獨蒙召見，故曰空慚。此答多難二句。<br/>
　　<span class="book-name">光武紀</span>：不意今日，復覩漢官威儀。<br/>
　　唐太宗詩：疾風知勁草，板蕩識忠臣。</small><br/>
　　夜鐘清萬戶，曙漏拂千旗。並向殊<small about="#mwt176" typeof="mw:Transclusion">一作斜</small>庭謁，俱承别館追。斗城憐舊路，涪<small about="#mwt177" typeof="mw:Transclusion">舊作渦</small>水惜歸期。峰樹還相伴，江雲更對誰<small about="#mwt178" typeof="mw:Transclusion">一作垂，非</small>。<br/>
　　<small typeof="mw:Transclusion">中誌臨别情景。　鐘聲旗影，夜起早行也。殊庭别館，中途止宿之所。並謁俱追，謂遠送者。斗城涪水，綿州經過之地。舊路歸期，謂還京也。峰樹江雲，言身去而境寂矣。此答南圖回翮四句。<br/>
　　<span class="book-name">史記·武帝紀</span>：冀至殊庭焉。<br/>
　　<span class="book-name">上林賦</span>：離宮别館，彌山跨谷。<br/>
　　沈佺期詩：移住斗城隈。　錢箋：<span class="book-name">元和郡縣志</span>：渦水在譙縣西四十八里。魏文帝以舟師自譙循渦入淮，非二公送別之地。詩云「斗城憐舊路」，按<span class="book-name">元和志</span>：綿州城，治漢涪縣，去成都三百五十里，依山作州，東據天池，西臨涪水，形如北斗，臥龍伏焉。則斗城指綿州之城，非謂長安也。所臨之水，應在綿州，無容遠指渦水。渦水斷是涪水傳寫之誤耳。<br/>
　　宋之問詩：江雲欲變霞。</small><br/>
　　試回滄海棹，莫<small about="#mwt180" typeof="mw:Transclusion">一作更</small>妬<span class="book-name">敬亭</span>詩。祗是書應<small about="#mwt181" typeof="mw:Transclusion">平聲</small>寄，無忘酒共持。但令<small about="#mwt182" typeof="mw:Transclusion">平聲</small>心事在，未肯鬢毛衰。最悵巴山裏，清猿惱夢思。<br/>
　　<small about="#mwt183" typeof="mw:Transclusion">末敘别後情事。試回二句，勸杜留蜀，答「此生那老蜀」意。寄書二句，乃别後望杜之情。但令二句，自述己志，答「臨危莫愛身」意。最悵二句，乃别時悽慘之狀。　杜公嘗有「吾道在滄洲」之句，故以回棹留之。謝朓放情山水，有<span class="book-name">遊敬亭山</span>詩，今且隨意行樂，勿以不至敬亭為妬也。　此與上章同格。<br/>
　　滄海棹，用乘桴浮海意。<br/>
　　<span class="book-name">圖經</span>：敬亭山，在宣城縣北十里。<br/>
　　李嶠詩：高鳥行應盡，清猿坐見傷。</small><br/>
　　<span id="song_yan_shi_lang_dao_mian_zhou_tong_deng_du_shi" about="#mwt184" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#song_yan_shi_lang_dao_mian_zhou_tong_deng_du_shi" class="mw-selflink-fragment">送嚴侍郎到綿州同登杜使<small about="#mwt185" typeof="mw:Transclusion">去聲</small>君江樓宴</a></span><small about="#mwt186" typeof="mw:Transclusion">得心字</small><br/>
　　<small typeof="mw:Transclusion">黃鶴曰：嚴武時赴召，未為黃門侍郎，其再以黃門侍郎尹成都，又薨於官。此云嚴侍郎似誤，或後來所題也。朱注：據<span class="book-name">通鑑</span>：<span class="date" title="762年">寶應元年</span>六月壬戌，以兵部侍郎嚴武為西川節度使。今據公詩，盖以侍郎召也，又<span class="book-name">新書</span>于封鄭國公時，云遷黃門侍郎。<span class="book-name">舊書</span>于罷兼御史大夫時，云改兼吏部侍郎，尋遷黃門侍郎。皆不云為兵部，與通鑑不合。錢箋：<span class="book-name">方輿勝覽</span>：樓枕綿州城之東隅，上有唐時<span class="book-name">江亭記</span>，觀杜詩，則古之江流在南山下。夢弼曰：武赴召時，送之於巴西。　黃生曰：從水路至綿州，故云重船。其<span class="book-name">奉濟驛重送</span>，則舍舟登陸，故分手於此。</small><br/>
　　野興<small about="#mwt188" typeof="mw:Transclusion">去聲</small>每難盡，江樓延賞心。歸朝<small about="#mwt189" typeof="mw:Transclusion">音潮</small>送使<small about="#mwt190" typeof="mw:Transclusion">去聲</small>節，落景<small about="#mwt191" typeof="mw:Transclusion">影同</small>惜登臨。<br/>
　　<small about="#mwt192" typeof="mw:Transclusion">首段敘題。　上二，江樓宴。下二，送嚴公。<br/>
　　杜審言詩：野興城中發。<br/>
　　延賞心，謂引人心賞。謝靈運詩：賞心不可忘。<br/>
　　謝朓詩：落景皎晚陰。</small><br/>
　　稍稍烟集渚，微微風動襟。重船依淺瀨，輕鳥度曾<small about="#mwt193" typeof="mw:Transclusion">同層</small>陰。檻峻背<small about="#mwt194" typeof="mw:Transclusion">音悖</small>幽谷，窗虚交茂林。燈光<small about="#mwt195" typeof="mw:Transclusion">一作花</small>散<small about="#mwt196" typeof="mw:Transclusion">一作徹</small>遠近，月彩靜高深。<br/>
　　<small about="#mwt197" typeof="mw:Transclusion">此記登臨晚景。　烟集樓外，風動樓中，船依樓下，鳥度樓上，四句薄暮之景。谷遮檻後，林壅窗前，日暝燈起，更深月出，四句初夜之景。　生注：「燈光散遠近」與「城擁朝來客」，見幕府駐節，傾城奔奉之狀。<br/>
　　<span class="book-name">詩</span>：出自幽谷。<br/>
　　<span class="book-name">漢書</span>：古文<span class="book-name">月彩篇</span>，三日為朏。師古注：月彩，説月之光彩，其書則亡。</small><br/>
　　城擁朝來客，天横醉後參。窮途衰謝意，苦調<small about="#mwt198" typeof="mw:Transclusion">去聲</small>短長吟。此會共能幾，諸孫賢至今。不勞朱戶閉，自待白河沉。<br/>
　　<small about="#mwt199" typeof="mw:Transclusion">此述宴時情事。　客指嚴公，騎從多，故見其擁。參星在蜀，江樓高，故見其横。窮途二句，自嘆流落。此會二句，稱美杜君。末言宴畢而天將曙矣。篇中敘次，自暮至曉，歷歷分明。　此格亦同上章。<br/>
　　<span class="book-name">春秋元命苞</span>：參伐流為益州。古樂府：月没參横，北斗闌干。<span class="book-name">史·淳于髡傳</span>：飲可八斗，而醉二參。<br/>
　　樂府有<span class="book-name">長歌行</span>、<span class="book-name">短歌行</span>。　遠注：杜使君，于公為孫行。朱戶閉，暗用<span title="漢書·卷九十二·遊俠傳第六十二·陳遵：
遵耆酒，每大飲，賓客滿堂，輒關門，取客車轄投井中，雖有急，終不得去。" class="source">閉門投轄</span>事。<br/>
　　白河，天河也。</small><br/>
　　<span id="feng_ji_yi_zhong" about="#mwt200" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#feng_ji_yi_zhong" class="mw-selflink-fragment">奉濟驛重<small about="#mwt201" typeof="mw:Transclusion">平聲</small>送嚴公四韻</a></span><br/>
　　<small about="#mwt202" typeof="mw:Transclusion">年次同前。　<span class="book-name">郭知達本</span>注：驛在綿州三十里。</small><br/>
　　遠送從此别，青山空復<small about="#mwt204" typeof="mw:Transclusion">扶又切</small>情。幾時盃重<small about="#mwt205" typeof="mw:Transclusion">義從平聲，讀從去聲</small>把，昨夜月同行。列郡謳歌惜，三朝<small about="#mwt206" typeof="mw:Transclusion">音潮</small>出入榮。江村獨歸處<small about="#mwt207" typeof="mw:Transclusion">一作去</small>，寂寞養殘生。<br/>
　　<small about="#mwt208" typeof="mw:Transclusion">黃生曰：上半敘送别，已覺聲嘶喉哽。下半説到别後情事，彼此懸絕，真欲放聲大哭。送别詩至此，使人不忍再讀。　青山空復傷情，悵别易生悲也。三四言後會無期，而往事難再。語用倒挽，方見曲折，若提昨夜句在前，便直而少致矣。　列郡，指東西兩川。謳歌，蜀人思慕也。三朝，指明、肅、代宗。出入，迭為將相也。　方虛谷云：首句極酸楚，結尤徬徨無依。<br/>
　　<span class="book-name">詩</span>：遠送于野。<br/>
　　謝朓詩：嬋娟空復情。<br/>
　　漢朱浮書：列郡幾城。</small><br/>
　　<span id="song_zi_zhou_li_shi" about="#mwt209" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#song_zi_zhou_li_shi" class="mw-selflink-fragment">送梓州李使<small about="#mwt210" typeof="mw:Transclusion">去聲</small>君之任</a></span><small about="#mwt211" typeof="mw:Transclusion">原注：故陳拾遺，射洪人也，篇末有云。</small><br/>
　　<small typeof="mw:Transclusion">鶴注：李梓州赴任，在寶應元年之夏，故詩云「火雲揮汗日，山驛醒心泉」，爾時公在綿州也。廣德元年，有<span class="book-name">陪李梓州泛江</span>、<span class="book-name">陪李梓州使君登恵義寺</span>詩，乃次年事。　<span class="book-name">唐書</span>：梓州梓潼郡，屬劍南道。乾元後，蜀分東西川，梓州恆為東川節度使治所。按：梓州，今四川潼川州是也，地在綿州之南。</small><br/>
　　籍甚黃丞相<small about="#mwt213" typeof="mw:Transclusion">去聲</small>，能名自潁川。近看<small about="#mwt214" typeof="mw:Transclusion">平聲</small>除刺史，還喜得吾賢。<br/>
　　<small about="#mwt215" typeof="mw:Transclusion">首以循良望使君。<br/>
　　<span class="book-name">陸賈傳</span>：聲名籍甚。孟康注：狼籍之甚。　古樂府<span class="book-name">雁門太守行</span>：夙夜勤勞，治有能名。<span class="book-name">漢書</span>：黃霸拜潁川太守，咸稱神明，後徵入為丞相。<br/>
　　<span class="book-name">漢·景帝紀注</span>：凡言除者，除舊官，拜新官也。</small><br/>
　　五馬何時到，雙魚會早傳。老思笻竹杖<small about="#mwt216" typeof="mw:Transclusion">一云杖拄</small>，冬要錦衾眠。<br/>
　　<small about="#mwt217" typeof="mw:Transclusion">此想别後交情。<br/>
　　古<span class="book-name">陌上羅敷行</span>：使君從南來，五馬立踟躇。<br/>
　　古樂府：客從遠方來，遺我雙鯉魚。<br/>
　　<span class="book-name">蜀都賦</span>：笻杖傳節於大夏之邑。顧凱之<span class="book-name">竹譜</span>：笻竹，高節實中，狀若人，剖為杖，出南廣邛都縣。<span class="book-name">竹記</span>云：邛州多生竹，俗謂之扶老竹。以杖對眠，猶<span class="book-name">禮</span>言杖鄉、杖國，作活字用，不必改作笻杖拄。<br/>
　　<span class="book-name">詩</span>：錦衾爛兮。蜀中有錦，故公及之。古詩：錦衾遺洛浦，同袍與我違。</small><br/>
　　不作臨岐恨，惟聽<small about="#mwt218" typeof="mw:Transclusion">平聲</small>舉最先。火雲揮汗日，山驛醒心泉。<br/>
　　<small about="#mwt219" typeof="mw:Transclusion">此敘送别情景。<br/>
　　陰鏗詩：背飛傷客念，臨岐憫聖情。<br/>
　　<span class="book-name">京房傳</span>：化行縣中，舉最當遷。注：以課最被舉。<br/>
　　盧思道詩：火雲赫而四舉。　<span class="book-name">史記</span>：臨淄揮汗如雨。</small><br/>
　　遇害陳公殞，于今蜀道憐。君行射洪縣，為<small about="#mwt220" typeof="mw:Transclusion">去聲</small>我一潸然。<br/>
　　<small about="#mwt221" typeof="mw:Transclusion">末囑其留心耆舊也。　<span class="book-name">杜臆</span>：送人赴梓州，遂想到彼中名賢，真好賢如渴者。為我潸然，造語尤奇。　此章四段，各四句。<br/>
　　王逸<span class="book-name">九思</span>：愍貞良兮遇害。　<span class="book-name">舊唐書</span>：子昂父在鄉，為縣令段簡所辱。子昂聞之，遽還鄉里。簡乃因事收繫獄中，憂憤而卒。<br/>
　　<span class="book-name">唐書</span>：射洪縣，屬梓州。<span class="book-name">九域志</span>：在梓州東南六十里。<br/>
　　申涵光曰：陶詩「路若經商山，為我少躊蹰」，此句意所本。　<span class="book-name">詩</span>：潸焉出涕。</small><br/>
　　<span id="guan_da_yu_ge" about="#mwt222" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#guan_da_yu_ge" class="mw-selflink-fragment">觀打魚歌</a></span><br/>
　　<small about="#mwt223" typeof="mw:Transclusion">鶴注：此<span class="date" title="762年">寶應元年</span>至綿州作。</small><br/>
　　綿州江水之<small about="#mwt225" typeof="mw:Transclusion">一作水</small>東津，魴魚鱍<small about="#mwt226" typeof="mw:Transclusion">音撥</small>鱍色勝銀。漁人漾舟沉大網，截江一擁數百鱗。衆魚常才盡却棄，赤鯉騰出如有神。潛龍無聲老蛟怒，迴<small about="#mwt227" typeof="mw:Transclusion">晉作西</small>風颯颯吹沙塵。<br/>
　　<small about="#mwt228" typeof="mw:Transclusion">此敘打魚事。　魴魚味美，故漁人取之。衆魚赤鯉，潛龍老蛟，俱屬伴説。　龍潛，知幾之神。蛟怒，惡傷其類也。<br/>
　　綿州，屬川西道。<span class="book-name">水經注</span>：綿水，西出綿竹縣，又與湔水合，亦謂之郫江，又言是涪水。<br/>
　　<span class="book-name">爾雅注</span>：江東呼魴魚為鯿，一名魾。陸璣疏：魴魚廣而薄，肌肥甜而少肉，細鱗之美者也。<span class="book-name">詩</span>：魴魚赬尾。　又：鱣鮪發發。<span class="book-name">釋文</span>：魚著網，尾發發然。<span class="book-name">韓詩外傳</span>發作鱍。　晉<span class="book-name">白紵舞歌</span>：質如輕雲色如銀。<br/>
　　鮑照詩：池中赤鯉庖所捐。陶弘景<span class="book-name">本草</span>：鯉為魚中之主，形可愛，又能神變，乃至飛越山湖。<span class="book-name">玉海</span>：<span class="date" title="708年">景龍二年</span>，明皇至襄垣，漳水有赤鯉騰躍。<span class="book-name">酉陽雜俎</span>：國朝律，取得鯉魚即宜放，不得吃，號赤鯉公。<br/>
　　<span class="book-name">易</span>：潛龍勿用。　<span class="book-name">楚辭</span>：風颯颯兮木蕭蕭。</small><br/>
　　饔子左右揮霜刀，鱠飛金盤白雪高。徐州禿尾不足憶<small about="#mwt229" typeof="mw:Transclusion">一作惜</small>，漢陰槎頭遠遁逃。魴魚肥美知第一，既飽驩娛亦蕭瑟。君不見朝來割素鬐，咫尺波濤永相失。<br/>
　　<small about="#mwt230" typeof="mw:Transclusion">此復記魚鱠。　鱠飛，言其薄。金盤，言其華。白雪高，言其潔且多。一句含數義。禿尾槎頭，亦屬伴説。遠遁逃，聽其遁去也。　盧注：一飽之後，仍歸蕭瑟，亦何苦殘生。且此魚一經剖割，永與波濤相失，漁人能不見之而傷心乎。　鍾云：數語可當一篇戒殺文。　此章兩段，各八句。<br/>
　　<span class="book-name">西征賦</span>：饔人縷切，鑾刀若飛。<br/>
　　辛延年詩：金盤鱠鯉魚。　張協<span class="book-name">七命</span>：素膚雪落。　張遠注：<span class="book-name">大業拾遺錄</span>：松江獻鱸鱠，肉白如雪，不腥。所謂金虀玉鱠，東南之佳味也。<br/>
　　錢箋：<span class="book-name">詩義疏</span>：鱮似魴而大頭，魚之不美者，故里語曰：買魚得鱮，不如啖茹。徐川謂之鰱，或謂之鱅。徐州禿尾，殆指此也。<br/>
　　<span class="book-name">襄陽耆舊傳</span>：漢水中出鯿魚，肥美，常禁人採捕，遂以槎斷水，因謂之槎頭縮項鯿。張敬兒為刺史，齊高帝取此魚，敬兒作書進曰：奉槎頭縮項鯿一千八百頭。<span class="book-name">峴潭</span>有云：試垂竹竿釣，果得<span title="按：《四部叢刊·孟浩然集·卷一·五言古詩·峴潭作》，槎作查" class="comment">槎</span>頭鯿。孫炎<span class="book-name">釋爾雅</span>：積柴木水中養魚，曰槮。襄陽俗，謂魚槮，謂槎頭，言所積柴木槎枒然也。<br/>
　　<span class="book-name">西征賦</span>：華魴躍鱗，素鱮揚鬐。注：鬐，脊也。</small><br/>
　　<span id="you_guan_da_yu" about="#mwt231" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#you_guan_da_yu" class="mw-selflink-fragment">又觀打魚</a></span><br/>
　　<small about="#mwt232" typeof="mw:Transclusion">依舊次與前歌同編。　黃生曰：詩中主人，必綿州杜使君，因詩語風切，故題諱其人。</small><br/>
　　蒼江漁子清晨集，設網提綱取<small about="#mwt234" typeof="mw:Transclusion">一作萬</small>魚急。能者操舟疾若風，撑突波濤挺叉入。小魚脱漏不可記<small about="#mwt235" typeof="mw:Transclusion">一作紀</small>，半死半生猶戢戢。大魚傷損皆垂頭，屈<small about="#mwt236" typeof="mw:Transclusion">與倔通，渠勿切</small>强<small about="#mwt237" typeof="mw:Transclusion">其兩切</small>泥沙<small about="#mwt238" typeof="mw:Transclusion">一云沙頭</small>有時立。<br/>
　　<small about="#mwt239" typeof="mw:Transclusion">此再至東津，觀取魚也。　從竭澤而漁處，寫出慘酷可憐之狀，具見愛物仁心。　鍾云：「設網提綱萬魚急」，急字盡情，令人有斷罟之意。　<span class="book-name">杜臆</span>：操舟若風二句，儼然畫景。<br/>
　　劉孝綽詩：魚子服冰紈。<br/>
　　<span class="book-name">列子</span>：津人操舟若神。<br/>
　　<span class="book-name">西征賦</span>：垂餌出入，挺叉來往。注：叉，取魚叉也。<br/>
　　<span class="book-name">蜀志</span>：武陽小魚大如針，一斤千頭，蜀人以為醬。<br/>
　　<span class="book-name">七發</span>：其根半生半死。<br/>
　　<span class="book-name">陸賈傳</span>：屈强如此。注：屈，梗戾也。　劉峻<span class="book-name">金華山栖志</span>：魚潛淵下，窟穴泥沙。</small><br/>
　　東津觀魚已再來，主人罷鱠還傾盃。日暮蛟龍改窟穴，山根鱣<small about="#mwt240" typeof="mw:Transclusion">張連切</small>鮪隨雲雷。干戈格鬬尚未已<small about="#mwt241" typeof="mw:Transclusion">一云：干戈兵革鬬未止</small>，鳳凰麒麟安在哉。吾徒胡為縱此樂<small about="#mwt242" typeof="mw:Transclusion">音洛</small>，暴殄天物聖所哀。<br/>
　　<small about="#mwt243" typeof="mw:Transclusion">此觀魚而有感也。　大魚小魚，既遭急捕，故蛟龍鱣鮪，亦避殺機。且當此兵戈之後，麟鳳潛踪，奈何暴殄，以損天和哉。盖深痛之耳。　鶴曰：干戈未已，盖指吐蕃、朝義之亂尚未息也。　朱注：即<span class="book-name">家語</span>「覆巢破卵，則鳳凰不翔。剖胎刳孕，則麒麟不至」意。　<span class="book-name">杜臆</span>：作詩本意，全在後四句。盖盈城盈野，見者傷心，而暴殄天物，俱可悲痛，一視同仁，初無二理。　此與上章同格。<br/>
　　<span class="book-name">左傳</span>：公觀魚於棠。<br/>
　　庾信詩：山根一片雨。　<span class="book-name">爾雅注</span>：鱣，大魚，似鱏而鼻短，口在頷下，甲無鱗，肉黃，大者長二三丈，江東呼為黃魚。<span class="book-name">詩注</span>：鱣，大鯉。疏：鮪魚，形似鱣而青黑，頭小而尖，似鐵兜鍪，口亦在頷下，大者為黃鮪，小者為鮇鮪，肉白。張衡賦：王鮪岫居。舊注：鮪岫居而能變化，故有山根、雲雷之句。<br/>
　　<span class="book-name">援神契</span>：德至鳥獸，則鳳凰翔。　<span class="book-name">春秋繁露</span>：恩及蟲魚，則麒麟至。<br/>
　　<span class="book-name">書</span>：暴殄天物。</small><br/>
　　<small about="#mwt244" typeof="mw:Transclusion">黃生曰：二詩，體物既精，命意復遠。前詩寓感，此詩寓規。前詩為富貴人下砭，此詩為貪饞人示警也。</small><br/>
　　<span id="yue_wang_lou_ge" about="#mwt231" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#yue_wang_lou_ge" class="mw-selflink-fragment">越王樓歌</a></span><br/>
　　<small about="#mwt245" typeof="mw:Transclusion">鶴注：此當是<span class="date" title="762年">寶應元年</span>初至綿州時作。<span class="book-name">綿州圖經</span>：越王臺，在州城外西北，有臺高百尺，上有樓，下瞰州城。唐高宗顯慶中，太宗子越王貞為綿州刺史作。　鶴曰：舊、新史：越王貞，太宗第八子，嘗始封漢王。漢與綿為鄰。朱注：本傳不載刺綿州，盖史略之耳。</small><br/>
　　綿州州府何磊落，顯慶年中越王作。孤城西北起高樓，碧瓦朱甍<small about="#mwt246" typeof="mw:Transclusion">莫庚切</small>照城郭。樓下長江百丈清，山頭落日半輪明。君王舊跡今人賞，轉見千秋萬古情。<br/>
　　<small about="#mwt247" typeof="mw:Transclusion">此詩上下轉韻，上半咏越王樓，下則登樓而弔古也。　越王刺綿州，故先作府而後建樓。　<span class="book-name">杜臆</span>：照映城郭，此樓助州府之氣象。長江落日，山水又增高樓之景色。真屬奇觀勝覽。然前王不能長享此樓，而留為今人玩賞，則知千秋萬古，其情盡然，即所云「<span title="文選·卷二十九·詩己·雜詩上·古詩一十九首·驅車上東門" class="source">萬歲更相送</span>」者。<br/>
　　州府，府之州治也。<span class="book-name">世説</span>：州府文武，勸郭淮舉兵。　郭璞<span class="book-name">江賦</span>：衡霍磊落以連鎮。<br/>
　　<span class="book-name">吳志</span>：吕蒙曰：孤城之守。　古詩云：西北有高樓。<br/>
　　<span class="book-name">神仙傳</span>：碧瓦鱗差。　沈佺期詩：紅日照朱甍。<span class="book-name">選注</span>：甍，屋簷也。鮑照詩：城郭宿寒烟。<br/>
　　石崇詩：登城隅兮臨長江。　沈約詩：百丈注懸淙。<br/>
　　曰落日明，知樓是面西。庾信詩：日落山頭晡。　江總詩：兔月半輪明<br/>
　　漢明帝詔：復其舊跡。<br/>
　　劉庭芝<span class="book-name">公子行</span>：千秋萬古北邙塵。</small><br/>
　　<small about="#mwt248" typeof="mw:Transclusion">此章體格，倣王子安<span class="book-name">滕王閣</span>，而風致稍遜。衛萬<span class="book-name">吳宮怨</span>亦本<span class="book-name">滕王閣</span>，而姿韻自勝。今附錄參觀：　「滕王高閣臨江渚，珮玉鳴鑾罷歌舞。畫棟朝飛南浦雲，朱簾暮捲西山雨。閒雲潭影日悠悠，物換星移幾度秋。閣中帝子今何在，檻外長江空自流。」　「君不見吳王宮閣臨江起，不捲珠簾見江水。曉氣晴來雙闕間，潮聲夜落千門裏。勾踐城中非舊春，姑蘇臺下起黃塵。祗今惟有西江月，曾照吳王宮裏人。」末二句與李白相同，不知孰為先後也。</small><br/>
　　<span id="hai_zong_xing" about="#mwt249" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#hai_zong_xing" class="mw-selflink-fragment">海棕行</a></span><br/>
　　<small about="#mwt250" typeof="mw:Transclusion">鶴注：棕在綿州，乃<span class="date" title="762年">寶應元年</span>至綿州時作。棕，子冬切。趙曰：<span class="book-name">海棠記</span>載李贊皇云：花木以海名者，悉從海上來。　宋祁<span class="book-name">益部方物贊</span>：海椶，大扺椶類，然不皮，而幹葉叢於杪。至秋乃實，似棟子，今城中有四株，理緻幹堅，風雨不能撼。劉恂<span class="book-name">嶺表錄</span>：廣中有一種波斯棗木，無旁枝，直聳三四丈，至顛四向，共生十餘枝，葉如椶櫚，彼土人呼為海椶木。三五年一著子，類北方青棗，但少爾。舶商亦有攜至中國者，色類沙糖，味極甘。陶九成<span class="book-name">輟耕錄</span>：成都有金果樹，頂上葉如椶櫚，皮如龍鱗，實如棗而大，番人名為苦魯麻棗，一名萬年棗。李時珍曰：雖有棗名，别是一物，南番諸國多有之，即杜甫所賦海椶也。　鶴曰：唐子西<span class="book-name">遊治平院</span>詩：江邊勝事略尋遍，不見海棕高入雲。注云：即杜老所謂東津者。據此，則館與棕，皆在涪江之東津也。</small><br/>
　　左綿公館清江濆，海棕一株高入雲。龍鱗犀甲相錯落，蒼稜白皮十抱文。自<small about="#mwt251" typeof="mw:Transclusion">一作但</small>是衆木亂紛紛，海棕焉<small about="#mwt252" typeof="mw:Transclusion">於虔切</small>知身出羣。移栽北辰<small about="#mwt253" typeof="mw:Transclusion">一作地</small>不可得，時有西域胡僧識。<br/>
　　<small about="#mwt254" typeof="mw:Transclusion">上四，咏海棕，下乃撫棕有感。　一株入雲，遠望也。鱗甲蒼白，近視也。惜乎混跡羣木，無從自見其奇，孰能移之以植禁苑乎，然抱此異質，終當遇識者之鑒賞矣。　<span class="book-name">杜臆</span>：公抱經濟而不得識，自負自歎，非咏海棕也。<br/>
　　<span class="book-name">蜀都賦</span>：于東則左綿巴東，百濮所充。舊注：綿州，涪水所經，涪居其右，綿居其左，故曰左綿。<br/>
　　龍鱗粗，犀甲細，蒼稜白皮，其文理似之。　揚雄<span class="book-name">甘泉賦</span>：嵌巖巖其龍鱗。　<span class="book-name">考工記</span>：<span title="周禮註疏·卷四十·函人：
注：屬讀如灌注之注，謂上旅下旅札續之數也。
疏：謂上旅之中及下旅之中皆有札續。一葉爲一札，上旅之中，續札七節、六節、五節，下旅之中亦有此節。
又：上旅，謂腰以上，指衣；下旅，謂腰以下，指裳。" class="comment">犀甲七屬</span>。<br/>
　　王融<span class="book-name">古意</span>：木葉亂紛紛。<br/>
　　<span class="book-name">杜臆</span>：移栽北辰，從<span title="玉臺新詠·卷一·古樂府詩六首·隴西行" class="source">天上種白榆</span>脱來。<br/>
　　漢武帝穿昆明池，池底皆黑灰，問東方朔，朔曰：「不知，可問西域僧法蘭」。法蘭，蓋博物者也。</small><br/>
　　<span id="jiang_chu_gong" about="#mwt256" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#chu_gong_hua_ying_ying_dai_jiao_sha_qi_sen_sen" class="mw-selflink-fragment">姜楚公畫角鷹歌</a></span><br/>
　　<small about="#mwt255" typeof="mw:Transclusion">鶴注：此寶應元年至綿州時作。姜皎以誅竇懷貞功，進殿中監、楚國公，其子慶初，亦襲封楚國公。　<span class="book-name">名畫記</span>：姜皎，上邽人，善畫鷹鳥。玄宗即位，累官至太常卿，封楚國公。　<span class="book-name">埤雅</span>：鷹鷂頂有角毛微起，通謂之角鷹。胡夏客曰：曾見角鷹，頭上有羽，直豎如角。</small><br/>
　　楚公畫鷹鷹戴角，殺氣森森<small about="#mwt257" typeof="mw:Transclusion">一作如</small>到幽朔。觀者貪愁<small about="#mwt258" typeof="mw:Transclusion">一作徒驚</small>掣臂<small about="#mwt259" typeof="mw:Transclusion">一作壁</small>飛，畫師不是無心學。此鷹寫真在左綿，却嗟真骨遂虚傳。梁間燕雀休驚怕，亦未<small about="#mwt260" typeof="mw:Transclusion">趙作未必</small>摶空上<small about="#mwt261" typeof="mw:Transclusion">上聲</small>九天。<br/>
　　<small about="#mwt262" typeof="mw:Transclusion">上四，贊畫之神妙。下四，借鷹以寄慨。鷹生漠北，故云幽朔。貪愁有二義，貪其能飛，又愁其飛去。後之畫師，不是無心學，但不能學耳。人見畫鷹神似，反覺真鷹少色。究竟畫中假影，豈能騰空直上，世人奈何好畫鷹，而不好真鷹乎。感慨無限。<br/>
　　<span class="book-name">記</span>：仲秋之月，殺氣浸盛。師氏曰：<span class="book-name">書</span>：宅朔方，曰幽都。幽，陰也。朔，北也。<br/>
　　掣臂飛，謂掣臂韝而欲飛去。<br/>
　　<span class="book-name">戰國策</span>：燕雀處堂。<br/>
　　<span class="book-name">楚辭</span>：指九天以為正。</small><br/>
　　<small about="#mwt263" typeof="mw:Transclusion">王嗣奭曰：形容佳畫，止於奪真，而窮工極變。如「高堂見生鶻，颯爽動秋骨」,奇矣。「却嗟真骨遂虚傳」更奇。</small><br/>
　　<span id="dong_jing_song_wei_feng" about="#mwt256" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#dong_jing_song_wei_feng" class="mw-selflink-fragment">東津送韋諷攝閬州錄事</a></span><br/>
　　<small about="#mwt264" typeof="mw:Transclusion">梁權道編在寶應元年。鶴注：東津，在綿州江水之東津。</small><br/>
　　聞説江山好，憐君吏隱兼。寵行舟遠泛，惜别酒頻添。推薦非承乏，操持必去<small about="#mwt265" typeof="mw:Transclusion">上聲</small>嫌。他時如按縣，不得慢陶潛。<br/>
　　<small about="#mwt266" typeof="mw:Transclusion">上四，送韋諷。下四，攝閬州。　吏而兼隱，得領江山佳勝矣。非承乏，以賢攝官也。必去嫌，以廉盡職也。　顧注：末句囑其毋慢屬員。<br/>
　　<span class="book-name">左傳</span>：攝官承乏。<br/>
　　<span class="book-name">晉書·陶潛傳</span>：潛為彭澤令，郡遣督郵至縣，吏白應束帶見之，潛解印去縣，乃賦<span class="book-name">歸去來</span>。　<span class="book-name">白帖</span>：<span title="白氏六帖·卷七十七" class="source">錄事參軍，即古郡督郵之職。</span></small><br/>
　　<span id="guang_lu_ban_xing" about="#mwt267" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#guang_lu_ban_xing" class="mw-selflink-fragment">光祿阪行</a></span><br/>
　　<small about="#mwt268" typeof="mw:Transclusion">蔡夢弼曰：光祿阪，在梓州銅山縣。　鶴注：此是<span class="date" title="762年">寶應元年</span>在梓州作。考<span class="book-name">崔寧傳</span>云：寶應初，蜀亂，道路不通，與此詩相合。</small><br/>
　　山行落日下<small about="#mwt270" typeof="mw:Transclusion">去聲</small>絕壁，南望千山萬山<small about="#mwt271" typeof="mw:Transclusion">一作水</small>赤。樹枝有鳥亂鳴<small about="#mwt272" typeof="mw:Transclusion"><span class="book-name">正異</span>定作棲</small>時，暝色無人獨歸客。馬驚不憂深谷墜，草動只怕長弓射<small about="#mwt273" typeof="mw:Transclusion">音石</small>。安得更似開元中，道路即今多<small about="#mwt274" typeof="mw:Transclusion">一作何</small>擁隔。<br/>
　　<small about="#mwt275" typeof="mw:Transclusion"><span class="book-name">光祿阪</span>，傷亂離奔走也。前四，阪上暮景。後四，度阪情事。　馬驚草動，中途恐懼之狀。因擁隔而念開元，乃傷今思昔也。　<span class="book-name">杜臆</span>：五六，憂盜而不憂墜馬，可謂巧於形容，是真情實景。<br/>
　　謝靈運詩：晨策尋絕壁。<br/>
　　馬驚，見<span class="book-name">國策</span>。<br/>
　　<span class="book-name">南史</span>：宋明帝以王景文外戚貴盛，張永屢經軍旅，疑其將來難信，乃自謂謠言曰：「一士不可親，弓長射殺人」。<br/>
　　<span class="book-name">玄宗本紀</span>：開元間，海内富安，行者雖萬里，不持寸刃。</small><br/>
　　<span id="ku_zhan_xing" about="#mwt276" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#ku_zhan_xing" class="mw-selflink-fragment">苦戰行</a></span><br/>
　　<small about="#mwt277" typeof="mw:Transclusion">鶴注：<span class="date" title="761年">上元二年</span>，段子璋反，陷遂州、綿州。遂在涪江之南，今詩云「去年江南討狂賊」，當是<span class="date" title="762年">寶應元年</span>作。　駱賓王詩：龍庭但苦戰。</small><br/>
　　苦戰身死馬將軍，自云伏波之子孫。干戈未定失壯士，使我嘆恨傷精魂。去年南行<small about="#mwt278" typeof="mw:Transclusion">從<span class="book-name">英華</span>，一作江南</small>討狂賊，臨江把臂難再得。别時孤雲今不飛，時獨看<small about="#mwt279" typeof="mw:Transclusion">平聲</small>雲淚横臆。<br/>
　　<small about="#mwt280" typeof="mw:Transclusion"><span class="book-name">苦戰行</span>，為將領死事而作也。上四，痛其陣没。下四，憶其生前。<br/>
　　<span class="book-name">後漢·馬援傳</span>：<span class="name">援</span>撃交趾女子<span class="name">徵側</span>、<span class="name">徵貳</span>，璽書拜<span class="name">援</span>伏波將軍。<br/>
　　阮瑀詩：身盡氣力索，精魂靡所迴。<br/>
　　江淹詩：孤雲出北山。</small><br/>
　　<small about="#mwt281" typeof="mw:Transclusion">盧元昌曰：黃鶴以馬將軍為馬巴州。考公<span class="book-name">奉别馬巴州</span>詩原注「甫除京兆功曹」，此在廣德間，與子璋反時無涉。</small><br/>
　　<span id="qu_qiu_xing" about="#mwt282" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#qu_qiu_xing" class="mw-selflink-fragment">去秋行</a></span><br/>
　　<small about="#mwt283" typeof="mw:Transclusion">鶴注：當是<span class="date" title="762年">寶應元年</span>作，與上首宜合看。</small><br/>
　　去秋涪<small about="#mwt285" typeof="mw:Transclusion">扶鳩切</small>江木落時，臂槍<small about="#mwt286" typeof="mw:Transclusion">一作蒼</small>走馬誰家兒。到今不知白骨處，部曲有去皆無歸。遂州城中漢節在，遂州城外巴人稀。戰場冤魂每夜哭，空令<small about="#mwt287" typeof="mw:Transclusion">平聲</small>野營猛士悲。<br/>
　　<small about="#mwt288" typeof="mw:Transclusion"><span class="book-name">去秋行</span>，為戰士喪敗而作也。來自涪水，故白骨無歸。没於遂州，故冤魂夜哭。<br/>
　　<span class="book-name">元和郡國志</span>：涪江水西自郪縣界流入，在射洪縣東一百步有梓潼水，與涪江合流。按：涪江，在今重慶府合州。<br/>
　　鮑欽止曰：<span title="新唐書·卷六·本紀第六·肅宗紀" class="source">段子璋反，遂州刺史<span class="name">嗣虢王巨</span>，修屬郡禮，出迎之，被殺</span>，故曰「遂州城中漢節在」，盖傷之也。　<span class="book-name">唐書</span>：遂州遂寧郡，屬劍南東道所領。按：遂州，今為遂寧縣，屬潼川州。潼川，即唐之東川也。　漢節，暗用蘇武節。<br/>
　　漢高帝<span class="book-name">大風歌</span>：安得猛士兮守四方。<br/>
　　朱鶴齡曰：段子璋以<span class="date" title="761年">上元二年</span>四月反，五月伏誅，而此詩云「去秋涪江木落時」，則非子璋反時事。鮑注既未可據，黃鶴以前詩為馬將軍會討子璋而死，其説亦豈足深信耶。次公謂其事在廣德元年之秋，亦無所證明。大扺杜詩無考者，皆當闕疑，不必强為之説。<br/>
　　今按：唐史出於傳聞，未可盡信。杜詩出於目撃，不必致疑。史謂子璋平於五月，而詩云「去秋涪江木落時」，盖至秋末而寇始削平也。且子璋反東川，陷遂州，地與詩合，其時月不符者，必屬史傳之誤。此時舍子璋之外，别無叛東川者。黃、鮑二注，恐未可盡非也。</small><br/>
　　<span id="wei_qing_kai_mu_fu_yang_pu_jiang" about="#mwt291" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#wei_qing_kai_mu_fu_yang_pu_jiang" class="mw-selflink-fragment">廣州段功曹到得楊五長<small about="#mwt289" typeof="mw:Transclusion">子兩切</small>史譚書功曹却歸聊寄此詩</a></span><br/>
　　<small about="#mwt290" typeof="mw:Transclusion">鮑曰：前有<span class="book-name">寄楊五桂州</span>詩，楊盖自桂而徙廣也。鶴注：<span class="book-name">寰宇記</span>、<span class="book-name">方輿記</span>皆云梓州有銅梁山，當是<span class="date" title="762年">寶應元年</span>在梓州得書而作。　<span class="book-name">唐書</span>：京尹及諸都督府，兼有功曹參軍，廣州為中都督府，故置。</small><br/>
　　衛青開幕府，楊僕將<small about="#mwt292" typeof="mw:Transclusion">去聲</small>樓船。漢節梅花外，春城海水邊。銅梁書遠及，珠浦使<small about="#mwt293" typeof="mw:Transclusion">去聲</small>將旋。貧病他鄉老，煩君萬里傳。<br/>
　　<small about="#mwt294" typeof="mw:Transclusion">此答楊長史而作也。末帶託段之意。　黃生注：楊為長史，乃幕府之職。首句切官，次句切姓。梅嶺之外，南海之邊，楊駐軍於此也。銅梁，公所在。珠浦，段所往。採輿地佳名，以助詩色。　<span class="book-name">杜臆</span>：本説書及銅梁，特倒言之耳。既貧且病，而又在他鄉，公之近狀，五字盡之。<br/>
　　<span class="book-name">東觀漢記</span>：衛青大克匈奴，武帝拜大將軍於幕中，因號幕府。庾信碑文：方衛青之張幕，册重元勳。<br/>
　　<span class="book-name">漢·南越傳</span>：主爵都尉楊僕為樓船將軍，出豫章，下横浦。<br/>
　　<span class="book-name">寰字記</span>：銅梁山有二，屬合州、梓州。<span class="book-name">益州耆舊傳</span>：楚襄王滅巴子，封庶子於濮江之南，曰銅梁侯。<span class="book-name">十道志</span>：銅梁，在涪江之南。<br/>
　　<span class="book-name">唐書</span>：廉州有合浦縣，出珠。<span class="book-name">方輿記</span>：合浦水，去浦八十里，有潿州，其地產珠。後漢孟嘗為合浦太守，郡不產榖實，而海出珠。<br/>
　　謝朓詩：敢忘恤貧病。</small><br/>
　　<span id="song_duan_gong_cao_gui_guang_zhou" about="#mwt295" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#song_duan_gong_cao_gui_guang_zhou" class="mw-selflink-fragment">送段功曹歸廣州</a></span><br/>
　　<small about="#mwt296" typeof="mw:Transclusion">黃鶴編在<span class="date" title="762年">寶應元年</span>成都詩内，以詩有寄錦官城句也。今按：功曹相會於梓州，故云「銅梁書遠及」，梓州僻遠，惟成都為都會之地，便於寄書，故以錦官城囑之。錦官收書，公有弟在草堂也。自廣至蜀，程途數千餘里，豈能兩歲之間，功曹連作往返耶。當從蔡編，列在梓州内。</small><br/>
　　南海春<small about="#mwt298" typeof="mw:Transclusion">一作青</small>天外，功曹幾月程<small about="#mwt299" typeof="mw:Transclusion">一作行</small>。峽雲籠樹小，湖日蕩<small about="#mwt300" typeof="mw:Transclusion"><span class="book-name">正異</span>作蕩，他本作落</small>船明。交趾丹砂重，韶州白葛輕。幸君因旅<small about="#mwt301" typeof="mw:Transclusion">一作估</small>客，時寄錦官城。<br/>
　　<small about="#mwt302" typeof="mw:Transclusion">上四，段歸廣州。下四，望其寄贈。南海，所歸之地。春天，啟行之時。峽雲湖日，經過之景。丹砂白葛，廣州所產者，藉以延年而却暑也。　<span class="book-name">杜臆</span>：送行在春，而數月之程，不能春到，故云春天外。　三峽山高，故雲籠樹而小。洞庭湖闊，故日蕩船而明。　胡夏客曰：砂重葛輕，遊客是物相索，自古然矣。<br/>
　　岀峽以後，必經洞庭而後至廣。舊指蜀中東湖、西湖，未然。<br/>
　　交趾國近嶺南。<span class="book-name">唐書</span>：韶州始興郡，屬嶺南道。<br/>
　　杜審言詩：旅客三秋至。</small><br/>
　　<small about="#mwt303" typeof="mw:Transclusion">申涵光曰：此詩上六句，句尾皆拈單字，亦犯疊足之病。</small><br/>
　　<span id="ti___wu_chan_shi_wu_bi" about="#mwt304" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#ti___wu_chan_shi_wu_bi" class="mw-selflink-fragment">題玄武禪師屋壁</a></span><br/>
　　<small about="#mwt305" typeof="mw:Transclusion">鶴注：此當是<span class="date" title="762年">寶應元年</span>梓州作。<span class="book-name">唐書</span>：玄武縣，屬梓州，本隸益州，<span class="date" title="620年">武德三年</span>來屬。錢箋：<span class="book-name">九州要記</span>：玄武山，一名宜君山。<span class="book-name">華陽國志</span>：一名三嵎山，在玄武縣東二里，其山六屈三起。<span class="book-name">方輿勝覽</span>：大雄山，在中江，有玄武廟，杜詩<span class="book-name">玄武禪師屋</span>在此。楊德周曰：<span class="book-name">王勃集</span>：玄武山有聖泉，浸淫歷數百千年。乘巖泌湧，接澄分流，下瞰長江，沙堤石岸，咸古人遺跡。茲乃青蘋綠芰，紫苔蒼蘚，遂使江湖思遠，寤寐寄托。既而崇巒左披，石壑前縈，丹壑萬尋，碧潭千頃，松風唱響，竹露垂空，瀟瀟乎人間之難遇也。</small><br/>
　　何年顧虎頭，滿壁<small about="#mwt307" typeof="mw:Transclusion">一作座</small>畫滄<small about="#mwt308" typeof="mw:Transclusion">一作灜</small>洲。赤日石林氣，青天江海<small about="#mwt309" typeof="mw:Transclusion">一作水</small>流。錫飛常近鶴，杯渡不驚鷗。似得廬山路，真隨惠遠遊。<br/>
　　<small about="#mwt310" typeof="mw:Transclusion">上四記畫壁，下四贊禪師。　石林江海，就畫中形容山水，足上滄洲意。錫飛杯渡，從山水想見人物，起下惠遠意。中間四句，雖皆言景，而意各有屬。　「錫飛常近鶴」，全用<span class="book-name">高僧傳</span>事。「杯渡不驚鷗」，參用<span class="book-name">傳燈錄</span>及<span class="book-name">列子</span>海鷗事。本不相蒙，大概壁畫上，山前有鶴，水際有鷗，因此想出「錫飛」「杯渡」，以點綴之。此詩家無中生有之法，不然，强用驚鷗，為襯韻矣。<br/>
　　生注：起語本借形，説得突然驚怪。杜修可曰：顧愷之，小字虎頭，晉陵無錫人，多才氣，尤工丹青，傳寫形勢，莫不絕妙。曾於瓦棺寺北殿畫維摩詰，畫訖，光耀月餘。<br/>
　　<span class="book-name">楚辭</span>：上有石林。<br/>
　　<span class="book-name">天台賦</span>：應真飛錫以躡虚。注：應真，得道人，執錫杖行於虛空，故曰飛也。<span class="book-name">高僧傳</span>：舒州潛山最奇絕，而山麓尤勝。誌公與白鶴道人欲之，同白武帝，帝俾各以物識其地，得者居之。道人以鶴，誌公以錫。已而鶴先飛去，至麓將止，忽聞空中錫飛聲，誌公之錫遂卓於山麓。道人不懌，然以前言不可食，遂各於所識築室焉。<br/>
　　舊注：劉宋時杯渡者，不知姓名，常乘木杯渡水，止宿一家，有金像，求之弗得，因竊以去。主人追之至孟津，浮木杯渡河，無假風棹，輕疾如飛。庾信<span class="book-name">麥積崖佛龕銘</span>：飛錫遥來，度杯遠至。<br/>
　　恵遠住廬山，一時名人如劉遺民、雷次宗輩，並棄世遺榮，依遠遊止。沈氏曰：陶淵明與惠遠遊，從結白蓮社。公盖以陶自比也。</small><br/>
　　<small about="#mwt311" typeof="mw:Transclusion">黃生曰：此詩一邊贊畫，一邊贊禪師，凡題有主人，必須照顧，此唐人不易之法也。又曰：三四，本極奇極險語，人多作尋常看過，以奇在立意，而句法渾融故耳。<br/>
　　胡應麟曰：「荒庭垂橘柚，古屋畫龍蛇」，「錫飛常近鶴，杯渡不驚鷗」，杜用事入化處，然不作用事看，則古廟之荒涼，畫壁之飛動，亦更無人可著語。此杜老千古絕技，未易追也。</small><br/>
　　<span id="bei_qiu" about="#mwt312" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#bei_qiu" class="mw-selflink-fragment">悲秋</a></span><br/>
　　<small about="#mwt313" typeof="mw:Transclusion">鶴注：此當是<span class="date" title="762年">寶應元年</span>秋在梓州，未迎家時作。是時史朝義與吐蕃未平，而蜀又有徐知道之亂，故云「羣盜尚縱横」，又云「家遠傳書日」。　<span class="book-name">楚辭</span>：悲哉，秋之為氣也。</small><br/>
　　涼風動萬里，羣盜尚縱<small about="#mwt315" typeof="mw:Transclusion">平聲</small>横。家遠傳<small about="#mwt316" typeof="mw:Transclusion">一作待</small>書日，秋來為客情。愁窺高鳥過，老逐衆人行。始欲投三峽，何由見兩京。<br/>
　　<small about="#mwt317" typeof="mw:Transclusion">首句，悲秋之景。次句，悲秋之意。三承羣盜，思家而悲。四承涼風，作客而悲。下截，皆承客情説。　黃生注：三四，與「老妻書數紙，應悉未歸情」同意，此則其初寄者。後半亦屬書中語。時蜀有徐知道之亂，思下峽而不果，後乃攜家赴梓州耳。<br/>
　　<span class="book-name">秦紀</span>：羣盜鼠竊狗偷。漢武帝書：盜賊縱横。<br/>
　　高鳥句，引興下句。陶潛詩：望雲慚高鳥。<br/>
　　謝靈運詩：兩京愧佳麗。</small><br/>
　　<span id="ke_ye" about="#mwt318" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#ke_ye" class="mw-selflink-fragment">客夜</a></span><br/>
　　<small about="#mwt319" typeof="mw:Transclusion">鶴注：<span class="date" title="762年">寶應元年</span>秋，自綿至梓，時家在成都。秋晚，方迎家再至梓，因秋夜而賦此。</small><br/>
　　客睡何曾<small about="#mwt321" typeof="mw:Transclusion">音層</small>著<small about="#mwt322" typeof="mw:Transclusion">涉略切</small>，秋天不肯明。入<small about="#mwt323" typeof="mw:Transclusion">一作卷</small>簾殘月影，高枕遠<small about="#mwt324" typeof="mw:Transclusion">一作送</small>江聲。計拙無衣食，途窮仗友生。老妻書數紙，應<small about="#mwt325" typeof="mw:Transclusion">平聲</small>悉未歸情。<br/>
　　<small about="#mwt326" typeof="mw:Transclusion">此秋夜有感而作也。上四，客夜之景。下四，客夜之情。　<span class="book-name">杜臆</span>：「何曾」「不肯」四字，愁懷畢露，所謂「<span title="文選·卷二十九·詩己·雜詩上·傅休奕雜詩·其一" class="source">愁人知夜長</span>」也。五六正寫作客未歸之故。趙汸注：惟夜久，見月殘。惟夜靜，聞江遠。　洪仲注：「高枕」對「入簾」，謂江聲高於枕上，此以實字作活字用。今按：夔州詩「高峰寒上日，疊嶺宿霾雲」，寒字亦同此例。　衣食仗友生，舊謂依東蜀高適者，非。嚴武入朝後，適移鎮西川，公已攜家入梓矣。在梓州時，最善<span class="name">章彞</span>，仗友或指此耶。<br/>
　　庾信<span class="book-name">小園賦</span>：異秋天而可悲。　陶潛詩：晨雞不肯鳴。<br/>
　　吳曾<span class="book-name">漫錄</span>：張説<span class="book-name">深渡驛</span>詩「洞房懸月影，高枕聽江流」，此用其意。　何遜詩：簾中看月影。　杜審言詩：江聲連驟雨。<br/>
　　<span class="book-name">詩</span>：不求友生。<br/>
　　沈佺期詩：裁縫憶老妻。書，乃寄妻之書。</small><br/>
　　<small about="#mwt327" typeof="mw:Transclusion">葛常之<span class="book-name">韻語陽秋</span>曰：少陵<span class="book-name">客夜</span>詩「客睡何曾著，秋天不肯明」又<span class="book-name">泛江</span>詩「山豁何時斷，江平不肯流」，不肯二字含蓄，甚佳。與淵明所云「日月不肯遲，四時相催逼」同意。</small><br/>
　　<span id="ke_ting" about="#mwt328" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#ke_ting" class="mw-selflink-fragment">客亭</a></span><br/>
　　<small about="#mwt329" typeof="mw:Transclusion">此與前章乃同時所作。</small><br/>
　　秋窗猶曙色，落木<small about="#mwt331" typeof="mw:Transclusion">一作木落</small>更高<small about="#mwt332" typeof="mw:Transclusion">一作天</small>風。日出寒山外，江流宿霧中。聖朝<small about="#mwt333" typeof="mw:Transclusion">音潮</small>無棄物，衰<small about="#mwt334" typeof="mw:Transclusion">一作老，一作多</small>病已成<small about="#mwt335" typeof="mw:Transclusion">一云衰</small>翁。多少殘生事，飄零任轉蓬。<br/>
　　<small about="#mwt336" typeof="mw:Transclusion">此從夜説至旦。上四，客亭之景。下四，客亭之情。　<span class="book-name">杜臆</span>：曙色高風，即諺語日高風也。三四，寫客途，曉景如畫。　顧注：孟浩然詩「不才明主棄，多病故人疏」，此云「聖朝無棄物，老病已成翁」，語相似而意更含蓄。　老病餘生，尚有多少事在，即昌黎所謂<span title="五百家注韓昌黎集·卷十七·書·與陳京給事書" class="source">奔走於衣食</span>也。<br/>
　　<span class="book-name">老子</span>：聖人常善救人，故無棄物。</small><br/>
　　<small about="#mwt337" typeof="mw:Transclusion">楊慎曰：謝靈運詩「曉聞夕飆急」，夜風達旦也。「晚見朝日暾」，倒景反照也。二語甚有變互，乍讀似乎費解。杜詩「深山催短景，喬木易高風」，言風從夕起也。又云「秋窗猶曙色，落木更高風」，言至曉猶風也。孟郊詩云「南山塞天地，日月石上生。<span title="按：孟東野詩集·卷四·遊適上·遊終南山：
高峰夜留景，深谷晝未明" class="comment">高峰駐夕景，深谷夜光明</span>」，言落日迴照也，此皆從謝詩翻出。<br/>
　　劉攽貢父曰：人多取佳句為句圖，特小巧美麗可喜。皆指詠風景，影似百物者耳，不得見雄才遠思之人也。梅聖俞愛嚴維詩，曰：「柳塘春水漫，花塢夕陽遲」固美矣，細較之，「夕陽遲」則係花，「春水漫」何須柳耶。工部詩云「深山催短景，喬木易高風」，此可無瑕纇。又曰「蕭條四海内，人少豺虎多。人少慎莫投，多虎信所過。饑有易子食，獸猶畏虞羅」，此等句，其含蓄深遠，不可模傚。</small><br/>
　　<span id="jiu_ri_deng_zi_zhou_cheng" about="#mwt338" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#jiu_ri_deng_zi_zhou_cheng" class="mw-selflink-fragment">九日登梓州城</a></span><br/>
　　<small about="#mwt339" typeof="mw:Transclusion">鶴注：<span class="date" title="762年">寶應元年</span>及廣德元年，公皆在梓州，據後詩云「去年登高郪縣北」，知此詩乃<span class="date" title="762年">寶應元年</span>所作。　<span class="book-name">一統志</span>：唐梓州，領縣五，又分置遂州，改靜戎軍。天寶初，改梓州為梓潼郡。至德中，置東川節度使，屬劍南道，治梓州。綿州在其直北，今為潼川州。</small><br/>
　　伊昔黃花酒，如今白髮翁。追歡筋力異，望遠歲時同。弟妹悲歌裏，乾坤<small about="#mwt340" typeof="mw:Transclusion">一作朝廷</small>醉眼中。兵戈與關塞，此日意無窮。<br/>
　　<small about="#mwt341" typeof="mw:Transclusion">上四，九日登城。下四，遠望有感。　黃花言景，白髮敘情，筋力承髮，歲時承花。悲歌，家不忍言。醉眼，國不忍見。兵戈阻於關塞，此家國所以兩愁也。　朱注：兵戈關塞，是時徐知道兵守劍閣。<br/>
　　江淹詩：伊昔值世亂。<br/>
　　<span class="book-name">史記</span>：悲歌慷慨。<br/>
　　庾信詩：花鬟醉眼纈。隋煬帝詩：醉眼暗相看。</small><br/>
　　<span id="jiu_ri_feng_ji_yan_da_fu" about="#mwt342" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#jiu_ri_feng_ji_yan_da_fu" class="mw-selflink-fragment">九日奉寄嚴大夫</a></span><br/>
　　<small about="#mwt343" typeof="mw:Transclusion">趙曰：嚴武歸朝，以御史中丞進為大夫。邵注：時嚴武還朝，尚在蜀棧道中。錢箋：寶應元年四月，代宗即位，召武入朝。是年，徐知道反，武阻兵，九月尚未出巴。<span class="book-name">通鑒</span>載：六月，以武為西川節度使，徐知道守要害拒武。誤矣。當以此詩正之。</small><br/>
　　九日應<small about="#mwt345" typeof="mw:Transclusion">平聲</small>愁思<small about="#mwt346" typeof="mw:Transclusion">去聲</small>，經時冒險艱。不眠持漢節，何路出巴山。小驛香醪嫩，重<small about="#mwt347" typeof="mw:Transclusion">平聲</small>巖細菊<small about="#mwt348" typeof="mw:Transclusion"><span class="book-name">草堂</span>作雨</small>斑。遙知簇鞍馬，回首白雲間。<br/>
　　<small about="#mwt349" typeof="mw:Transclusion">此梓州寄候嚴公也。上四，九日時事，代嚴寫憂。下四，九日時景，謂嚴見憶。　不眠句，承愁思。何路句，承險艱。小驛重巖，即巴西之地。回首則駐馬，而騎從皆停，故云「簇鞍馬」。　<span class="book-name">杜臆</span>：通篇不説憶嚴，只寫其客行之景，與思己之情，正是深於憶者。<br/>
　　<span class="book-name">陌上桑</span>：不知天路險艱。<br/>
　　陶潛詩：不眠知夕永。　江淹詩：辛苦持漢節。師古曰：節，以毛為之，上下相重，取象竹節，將命者持之以為信。<br/>
　　<span class="book-name">地理志</span>：大巴山，在保寧府南江。大巴之險，過於連雲棧，下通漢中。<br/>
　　張正見詩：重巖標虎據。　沈佺期詩：園花瑇瑁斑。<br/>
　　顧注：停雲思友，故曰「白雲間」。</small><br/>
　　<span id="ba_ling_da_du_er_jian_yi" about="#mwt350" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#ba_ling_da_du_er_jian_yi" class="mw-selflink-fragment">巴嶺答杜二見憶</a></span><small about="#mwt351" typeof="mw:Transclusion">附嚴武詩</small><br/>
　　卧向巴山落月時，兩鄉千里夢相思。可但步兵偏愛酒，也<small about="#mwt352" typeof="mw:Transclusion">去聲</small>知光祿最能詩。江頭赤葉楓愁客，籬外黃花菊對誰。跋馬望君非一度，冷猿秋雁不勝<small about="#mwt353" typeof="mw:Transclusion">平聲</small>悲。<br/>
　　<small about="#mwt354" typeof="mw:Transclusion">此嚴武在巴山而答詩也。梓在東，巴在西，故曰兩鄉。三四言情，稱杜逸興。五六言景，憐杜寂寞。末則遥望生悲，應上相思意。　江頭，梓州流寓。籬外，草堂舊居。愁客、對誰，下兩字另讀。<br/>
　　謝朓詩：何況隔兩鄉。　<span class="book-name">晉書</span>：嵇康與吕安友善，每一相思，千里命駕。　謝朓詩：歸夢相思夕。<br/>
　　<span class="book-name">晉書</span>：阮籍聞步兵廚營善釀，有貯酒三百斛，求為步兵校尉。<br/>
　　<span class="book-name">宋書·顏延之傳</span>：世祖踐祚，以為金紫光祿大夫，領湘東王師。<br/>
　　<span class="book-name">爾雅翼</span>：楓，似白楊，甚高大，葉圓而岐，霜後丹色可愛。<br/>
　　<span class="book-name">南史·郭世通傳</span>：採笋置籬外。　庾肩吾詩：籬下黃花菊。蔡邕<span class="book-name">月令章句</span>：黃花者，土氣之所成也。　<span class="book-name">續晉陽秋</span>：陶潛嘗九日無酒，出菊花叢中，摘盈把，坐其側。<br/>
　　跋，草行也。<br/>
　　梁元帝詩：寒夜猿聲徹。<span class="book-name">爾雅翼</span>：猿雄者善啼，啼數聲，則衆猿叫嘯騰擲，如相和焉。其音凄入肝脾，韻音含宮商故也。　<span class="book-name">淮南鴻烈</span>：仲秋，鴻雁來。季秋，候雁來。<br/>
　　集中所載嚴武酬答諸詩，皆逐句相答。杜云「何路出巴山」，故有卧向巴山句。杜云「九日應愁思」，故有千里夢思句。杜云「小驛香醪嫩」，故有愛酒、能詩句。杜云「重巖細菊斑」，故有赤葉、黃花句。杜云簇馬回首，故有跋馬望君句。此可作唱和法也。<br/>
　　王嗣奭曰：讀二詩，見兩公交情，形骸不隔，可知欲殺之誣。</small><br/>
　　<span id="qiu_jin" about="#mwt355" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#qiu_jin" class="mw-selflink-fragment">秋盡</a></span><br/>
　　<small about="#mwt356" typeof="mw:Transclusion">張綖注：<span class="date" title="762年">寶應元年</span>七月，嚴武召還，公送至綿州。未幾，蜀有徐知道之亂，因入梓州。　<span class="book-name">杜臆</span>：此詩在未迎家之前，其迎妻子，不見於詩，不知果在何時。且九日有<span class="book-name">寄嚴大夫</span>詩，去秋盡無幾，何得復有迎妻子之日耶。東行未回，謂到梓未還成都也。</small><br/>
　　秋盡東行且未迴，茅齋寄在少<small about="#mwt358" typeof="mw:Transclusion">去聲</small>城隈。籬邊老却陶潛菊，江上徒逢袁紹杯。雪嶺獨看<small about="#mwt359" typeof="mw:Transclusion">平聲</small>西日落<small about="#mwt360" typeof="mw:Transclusion">一云暮</small>，劍門猶阻<small about="#mwt361" typeof="mw:Transclusion">一作斷</small>北人來。不辭萬里長為客，懷抱何時好一開<small about="#mwt362" typeof="mw:Transclusion">一云得好開</small>。<br/>
　　<small typeof="mw:Transclusion">此秋盡思家而作。上四，秋日景事。下則感時而自歎也。　梓屬東川，齋在成都。籬邊菊，指草堂之花。江上杯，盖<span class="name">李梓州</span>為主也。看西日，家室遠離。阻北人，寇兵斷閣。此客愁所以未解。　三承二，四承一，七八承五六，此見章法之連絡。<br/>
　　徐陵詩：茅齋本自空。　邵注：少城，在成都大城之西，張儀所築。洪容齋云：益州刺史治大城，蜀郡太守治少城。　<span class="book-name">西都賦</span>：商洛緣其隈。<span class="book-name">説文</span>：隈，水回也。<br/>
　　<span class="book-name">世説</span>：顏延之於籬邊，聞張演與客語。　陶潛菊，見前<span class="book-name">九日登梓州城</span>詩註。<br/>
　　謝朓詩：蕭條江上來。楊慎曰：<span class="book-name">鄭玄傳</span>：袁紹總兵冀州，遣使要玄，大會賓客。玄最後至，乃延升上座。身長八尺，飲酒一斛，秀眉明目，容儀温偉。舊指河朔之飲，非是。<br/>
　　朱瀚曰：客行向束，故居轉西。梓州北望，正直劍門。　全大鏞曰：<span class="book-name">草堂</span>詩云「羣小起異圖」，又云「北斷劍閣隅」，此劍門猶阻之證也。</small><br/>
　　<span id="xi_ti_ji_shang" about="#mwt355" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#xi_ti_ji_shang" class="mw-selflink-fragment">戲題寄上<small about="#mwt363" typeof="mw:Transclusion">上聲</small>漢中王三首</a></span><small about="#mwt364" typeof="mw:Transclusion">原注：時王在梓州，斷酒不飲，篇中戲述</small>。<br/>
　　<small typeof="mw:Transclusion">此<span class="date" title="762年">寶應元年</span>往梓州時作。　<span class="book-name">舊書</span>：瑀，讓皇帝第六子，早有才望，偉儀表，封隴西郡公。從明皇幸蜀，至漢中，封漢中王，仍加銀青光祿大夫，漢中郡太守。　<span class="book-name">新書</span>本傳：肅宗詔收羣臣馬助戰，瑀與魏少遊持不可，帝怒，貶蓬州長史。鶴曰：據此詩云「不能隨皂盖」，又<span class="book-name">奉漢中王手札</span>詩云「剖符來蜀道」，皆是太守事。且少遊以衛尉卿貶渠州長史，而瑀以親王，不應亦貶長史，當是刺史，而<span class="book-name">新史</span>誤為長史耳。漢中，即今興元府。瑀乃汝陽王璡之弟。</small><br/>
　　西漢親王子，成都老客星。百年雙白鬢，一别五秋<small about="#mwt365" typeof="mw:Transclusion">一作飛</small>螢。忍斷<small about="#mwt366" typeof="mw:Transclusion">音短</small>杯中物，秖<small about="#mwt367" typeof="mw:Transclusion">一作眠</small>看<small about="#mwt368" typeof="mw:Transclusion">平聲</small>座右銘。不能隨皂盖，自醉逐流萍。<br/>
　　<small about="#mwt369" typeof="mw:Transclusion">首章，因王斷飲而諷之，後四乃戲詞。　各當衰白之年，而久别方聚，正可借酒談心。今王復斷酒看銘，將不得與之同飲矣，唯有旅中獨醉而已。首聯，賓主分提。次聯，賓主合敘。後四，賓主對收。<br/>
　　蔡邕<span class="book-name">獨斷</span>：漢制，皇帝子封王，其實諸侯也。漢天子稱皇帝，故以王號加之，總名諸侯王。封德彝曰：漢所封惟帝子，若親昆弟，其屬遠，非大功不立。<br/>
　　嚴光與光武同宿，史占客星犯帝座，公自喻也。<br/>
　　公年方踰五十，漢中王當亦在五十之時，合兩人計之，故曰「百年雙白鬢」。<br/>
　　鶴曰：公自<span class="date" title="758年">乾元元年</span>出華州時，與王别，至<span class="date" title="762年">寶應元年</span>為五年。駱賓王<span class="book-name">挽歌</span>：百年三萬日，一别幾千秋。<br/>
　　陶潛詩：且進杯中物。偽蘇注引吳衎事，乃妄撰者。<br/>
　　後漢崔瑗，銘其座右，舉所當戒謹者以自警。<br/>
　　漢二千石，朱旛皂盖。</small><br/>
　　策杖時能出，王門異昔遊。已知嗟不起，未許醉相留。蜀酒濃無敵，江魚美可求。終思一酩酊，淨掃雁池頭。<br/>
　　<small about="#mwt371" typeof="mw:Transclusion">此勸王無忘燕好，下四屬戲詞。　策杖而出，己興猶存。王門異昔，不復燕客也。嗟不起，述王自歎之詞。未許留，惜王斷酒之禁。蜀酒江魚，儘堪適口，何不淨掃池頭，以博一醉，乃冀王款留也。　不起，用<span class="book-name">七發</span>語。醉留，用陳孟公事。酩酊，用山簡事。雁池，用梁孝王事。<br/>
　　慈水姜氏曰：杖策者，策杖而行。蕭琛少時見王儉，著虎皮靴，策桃枝杖，直造王儉坐。則古人於杖，雖少年皆用之矣。　曹植詩：策杖從我遊。<br/>
　　<span class="book-name">水經注</span>：巴鄉村人善釀，俗稱巴鄉出美酒。<br/>
　　又，嘉魚出於<span class="place">丙穴</span>。<br/>
　　<span class="book-name">西京雜記</span>：梁孝王築兔園，有雁池，池間有鶴洲鳧渚。</small><br/>
　　<small about="#mwt372" typeof="mw:Transclusion">王病不起，舊注引<span class="book-name">謝安傳</span>語，「<span class="name">安</span>寢疾，曰：吾昔夢雞，今歲在酉，吾殆不起乎」。但謝公所云不起，乃病亡之兆，豈可引比漢中乎。盧元昌曰：不起者，謂王病酒不能起，本枚乘<span class="book-name">七發</span>篇中連用起字：于音，曰：「太子能强起聽之乎」。于味，曰：「太子能强起嘗之乎」。于馬，曰：「太子能强起乘之乎」。太子連曰：「予病，未能」。此以楚太子比漢中王也。<span class="book-name">博議</span>又引<span class="book-name">殷浩傳</span>深源不起，謂王嗟杜公不復起用。細玩三章，只是諷王斷酒，並無自述潦倒意，恐亦未合。</small><br/>
　　羣盜無歸路，衰顏會遠方。尚憐詩警策，猶記<small about="#mwt373" typeof="mw:Transclusion">一作憶</small>酒顛狂。魯衛彌尊重，徐陳略喪<small about="#mwt374" typeof="mw:Transclusion">去聲</small>亡。空餘枚<small about="#mwt375" typeof="mw:Transclusion">一作故</small>叟在，應<small about="#mwt377" typeof="mw:Transclusion">平聲</small>念早升堂。<br/>
　　<small about="#mwt378" typeof="mw:Transclusion">此望王親厚故交，三四亦戲詞。　羣盜，蜀有徐知道，兩京有党項羌，東都有史朝義。無歸路，公不能歸鄉。會遠方，遇王於梓州。王既憐愛詩才，亦須記憶酒興，意盖索飲也。魯衛，比王兄弟俱貴。徐陳，比王賓客已衰。枚叟，公自謂。舊已登堂，今不得謝絕也。三首俱帶索飲意，故曰戲題。<br/>
　　陸機<span class="book-name">文賦</span>：立片言以居要，為一篇之警策。<br/>
　　傅亮<span class="book-name">封諸皇弟皇子奏</span>：地均魯衛，德兼庸賢。錢箋：開元十四年十一月，明皇幸寧憲王宅，與諸皇宴，探韻賦詩曰：「魯衛情尤重，親賢尚轉多」。瑀為寧憲王之子，故用其語。　<span class="book-name">中庸</span>：尊其位，重其祿。　吳注：梁元帝書：情深魯衛，書信恆通。<br/>
　　徐陳，謂徐幹、陳琳也。魏文帝<span class="book-name">與吳質書</span>：昔年疾疫，親故多罹其災，徐、陳、應、劉，一時俱逝。<br/>
　　<span class="book-name">雪賦</span>：召鄒生，延枚叟。<span class="book-name">漢書</span>：枚乘為弘農都尉，去官遊梁，梁客皆善屬詞賦，乘尤高。<br/>
　　詩品：<span class="name" title="劉楨">公幹</span>升堂，<span class="name">思王</span>入室。</small><br/>
　　<span id="wan_yue_cheng_han_zhong_wang" about="#mwt379" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#wan_yue_cheng_han_zhong_wang" class="mw-selflink-fragment">翫月呈漢中王</a></span><br/>
　　<small about="#mwt380" typeof="mw:Transclusion">依蔡氏編在寶應元年梓州詩内。</small><br/>
　　夜深露氣清，江月滿江城。浮<small about="#mwt382" typeof="mw:Transclusion">一作游</small>客轉危坐，歸舟應<small about="#mwt383" typeof="mw:Transclusion">平聲</small>獨行。關山同一照<small about="#mwt384" typeof="mw:Transclusion"><span class="book-name">海錄</span>作點</small>，烏鵲自多驚。欲得淮王術，風吹暈<small about="#mwt385" typeof="mw:Transclusion">音運</small>已生。<br/>
　　<small about="#mwt386" typeof="mw:Transclusion">此詩自敘呈王，皆於玩月中寫出。　露清月滿，夜景殊勝，乃浮客轉為危坐者，為别王而獨行耳。關山同照，王亦遠謫也。烏鵲多驚，自歎羈孤也。二句，詠月下情景。既而風吹暈生，月光微靄，故欲得淮王術以破之。此句屬謔詞。　黃生注：五六，即「萬象皆春氣，孤槎自客星」意。<br/>
　　謝恵連詩：眷眷浮客心。　<span class="book-name">後漢書</span>：茅容避雨樹下，危坐愈恭。<br/>
　　<span class="book-name">記</span>：云：日月無私照。崔日用詩：萬里照關山。此同照所本。楊用修作「一點」，引東坡<span class="book-name">洞仙歌</span>云「繡簾開，一點明月窺人」，用其語也。<span class="book-name">赤壁賦</span>云「山高月小」，用其意也。此説涉於新巧。<br/>
　　曹孟德詩：月明星稀，烏鵲南飛。<br/>
　　<span class="book-name">淮南子</span>：晝隨灰而月暈闕。許慎注：有軍事相圍守則月暈，以蘆灰環，缺其一面，則月暈亦闕於上。庾肩吾詩：圓隨漢東蚌，暈逐淮王灰。<span class="book-name">廣韻</span>：暈，日月旁氣，月暈則多風。<br/>
　　王褒<span class="book-name">關山月</span>：天寒光轉白，風多暈欲生。</small><br/>
　　<span id="cong_shi_xing" about="#mwt387" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#cong_shi_xing" class="mw-selflink-fragment">從事行<small about="#mwt388" typeof="mw:Transclusion"><span class="book-name">杜臆</span>舊作相從行，無謂，當作從事行</small>贈嚴二别駕</a></span><br/>
　　<small about="#mwt389" typeof="mw:Transclusion">一云<span class="book-name">嚴别駕相逢歌</span>，鶴曰：魯師二注及梁氏編次，皆以為<span class="date" title="765年">永泰元年</span>梓州避亂時作。考崔旰之亂，在是年閏十月，公已次<span class="place">雲安</span>矣。當是<span class="date" title="762年">寶應元年</span>，避徐知道入梓州時作，故詩云「成都亂罷氣蕭索，浣花草堂亦何有」。若在<span class="date" title="765年">永泰元年</span>，則決意下<span class="place" title="忠縣">忠</span><span class="place" title="渝州">渝</span>矣，豈復十步一首回於草堂乎。諸本題下並註云：「時方經崔旰之亂」，此皆注家妄添，而後人不察，以為公自注耳。</small><br/>
　　我行入東川，十步一迴首。成都亂罷氣蕭索<small about="#mwt391" typeof="mw:Transclusion">趙作瑟，一作颯</small>，浣花草堂亦何有。<br/>
　　<small about="#mwt392" typeof="mw:Transclusion">從東川回想草堂，恐遭亂焚毁也。<br/>
　　<span class="book-name">元和郡國志</span>：梓州，今為東川節度使治所。<br/>
　　<span class="book-name">通鑑</span>：<span class="date" title="762年">寶應元年</span>秋七月，劍南兵馬使徐知道反。八月，知道為其將李忠厚所殺，於是劍南悉平。　何遜詩：蕭索高秋暮。</small><br/>
　　梓中<small about="#mwt394" typeof="mw:Transclusion">一作州</small>豪俊<small about="#mwt395" typeof="mw:Transclusion">一作貴</small>大者誰，本州從事知名久。把臂開樽飲<small about="#mwt396" typeof="mw:Transclusion">去聲</small>我酒，酒酣撃劍蛟龍吼。烏帽拂塵青騾<small about="#mwt397" typeof="mw:Transclusion">一作螺</small>粟，紫衣將炙<small about="#mwt398" typeof="mw:Transclusion">音借</small>緋衣走。<br/>
　　<small about="#mwt399" typeof="mw:Transclusion">此記别駕待客之情。　蛟龍吼，指舞劍言，用<span class="book-name">晉書</span>劍躍延津，化為二龍事。烏帽則拂其塵，青騾則飼以粟，紫衣者進肉，緋衣者奔走，皆席中實事。<br/>
　　<span class="book-name">史記</span>：山東豪俊。<br/>
　　師氏曰：梓州，屬東川，嚴二為梓州别駕，如今之通判，乃梓州人為本州從事。　鶴曰：<span class="name">于定國</span>條州大小，為設吏員，治中别駕、諸郡從事，秩六百石。又<span class="book-name">續通典</span>云：唐以堂吏朱儉為華州别駕，給事郎蕭傚駁曰：「别駕，古為治中從事，與刺史别乘」，則别駕稱從事，其來尚矣。　盧諶詩：豈謂鄉曲譽，謬充本州役。<br/>
　　晉<span class="book-name">白紵歌</span>：袍以光軀巾拂塵。朱注：趙云青螺粟，帽之紋也，此説非是。盖即公詩「與奴白飯馬青芻」意，當依卞氏本作青騾。<br/>
　　炙，膾炙也。</small><br/>
　　銅盤燒蠟光<small about="#mwt401" typeof="mw:Transclusion">卞作炎</small>吐日，夜如何其<small about="#mwt402" typeof="mw:Transclusion">音箕</small>初促膝。黃昏始扣主人門，誰謂俄頃<small about="#mwt403" typeof="mw:Transclusion">晉作我傾</small>膠在漆。萬事盡付形骸外，百年未見<small about="#mwt404" typeof="mw:Transclusion"><span class="book-name">英華</span>作及</small>歡娛畢。神傾意豁真佳士，久客多憂今愈疾。<br/>
　　<small about="#mwt405" typeof="mw:Transclusion">此敘夜來豪飲之興。　膠投漆中，喻賓主相得，此時萬事俱忘，百年不計，但領此一番傾倒開豁，不覺久病頓瘳矣。<br/>
　　古詩：請説銅爐器，崔巍象南山。上枝似松柏，下根據銅盤。銅盤，燭臺也。<br/>
　　<span class="book-name">詩</span>：夜如何其，夜未央。　梁朱异歌：促膝兮道故，久要兮不忘。<br/>
　　<span class="book-name">淮南子</span>：日薄於虞泉，是謂黃昏。　古詩：來到主人門。<br/>
　　劉孝威詩：循江俄頃回。　<span class="book-name">後漢書</span>：陳重與雷義為友，鄉里語曰：膠漆自謂堅，不如雷與陳。<br/>
　　<span class="book-name">莊子</span>：索我於形骸之外。<br/>
　　<span class="book-name">晉書·司馬承傳</span>：王敦曰：大王雅素佳士。</small><br/>
　　高視乾坤又可<small about="#mwt406" typeof="mw:Transclusion">一作何</small>愁，一體<small about="#mwt407" typeof="mw:Transclusion">一作軀</small>交態同<small about="#mwt408" typeof="mw:Transclusion">一作真</small>悠悠。垂老遇君未恨晚，似君須向古人求。<br/>
　　<small about="#mwt409" typeof="mw:Transclusion">末感歎别駕交誼。　<span class="book-name">杜臆</span>：高視二句，起伏頓挫，言乾坤之大，而交態同屬悠悠，唯嚴君意氣，能不媿於古人耳。　此章首尾各四句，第三段六句，第四段八句。<br/>
　　<span class="book-name">翟方進傳</span>：一貴一賤，乃見交態。<br/>
　　<span class="book-name">漢書·武安侯傳</span>：灌夫與魏其，相得歡甚，無厭，恨相知晚也。<br/>
　　<span class="book-name">魏志</span>：劉先主曰：若元龍文武膽志，當求之於古耳。<span class="book-name">世説</span>：晉武帝問王戎曰：「夷甫當世誰比」，戎云：「未見其比，當從古人中求耳」。</small><br/>
　　<span id="zeng_wei_zan_shan_bie" about="#mwt410" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#zeng_wei_zan_shan_bie" class="mw-selflink-fragment">贈韋贊善别</a></span><br/>
　　<small about="#mwt411" typeof="mw:Transclusion">黃鶴、單復俱編在<span class="date" title="762年">寶應元年</span>梓州詩内。　<span class="book-name">唐志</span>：東宮官，左贊善大夫五人，掌傳令、諷過失、贊禮儀。</small><br/>
　　扶病送君發，自憐猶不歸。祗應<small about="#mwt413" typeof="mw:Transclusion">平聲</small>盡客淚，復<small about="#mwt414" typeof="mw:Transclusion">扶又切</small>作掩荆扉。江漢故人少，音書從此稀。往還二十載<small about="#mwt415" typeof="mw:Transclusion">上聲</small>，歲晚寸心違。<br/>
　　<small about="#mwt416" typeof="mw:Transclusion">上四，送别之意。下四，别後之懷。通首皆屬敘情。寸心違，不得遂聚首之樂也。　<span class="book-name">杜臆</span>：此詩語多婉轉，無限感傷，真堪一字一淚。</small><br/>
　　<span id="ji_gao_shi" about="#mwt417" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#ji_gao_shi" class="mw-selflink-fragment">寄高適</a></span><br/>
　　<small about="#mwt418" typeof="mw:Transclusion">按：代宗即位，在<span class="date" title="762年">寶應元年</span>四月，此時公在成都，高在蜀川，不得云乾坤隔遠。自嚴武還京，高適代尹成都，公則自綿入梓，故有隔遠之語。此詩寄適，當在是年之秋，舊編俱未當。</small><br/>
　　楚隔乾坤遠，難招病客魂。詩名惟我共，世事與誰論<small about="#mwt419" typeof="mw:Transclusion">平聲</small>。北闕更<small about="#mwt420" typeof="mw:Transclusion">平聲</small>新主，南星落故園。定知相見日，爛漫倒芳樽。<br/>
　　<small about="#mwt421" typeof="mw:Transclusion">此在梓州而寄詩於適也。一二，從高説至己。三四，從己説向高。此敘出相隔苦衷。新主初立，則故園可歸，從此相見傾樽，得以談詩論事，此豫道還京之樂也。<br/>
　　<span class="book-name">杜臆</span>：<span class="book-name">招魂</span>乃宋玉所賦，玉本楚人，故起句用之。適本傳：五十工詩，好事者輒傳布，又具王霸大略，慷慨善談論。三四，正道其實。<br/>
　　以南星對北闕，是借喻語。公與適將自南而回，故曰「落故園」。公詩「南極一星朝北斗」，意正相似。按：<span class="book-name">史記·天官書</span>：東井之西曲星，曰鉞，鉞北北河，鉞南南河。<span class="book-name">正義</span>曰：鉞乃秦之分野，南河三星，北河三星，分夾東井南北，置而為戒，南星不見，則南道不通，北亦如之。此云「南星落故園」，是南星見而南北道通矣。且於長安分野，亦有取義。<br/>
　　爛漫，醉貌。</small><br/>
　　<small about="#mwt422" typeof="mw:Transclusion">此詩諸家聚訟，多疑贋本。顧注疑高適還京在廣德二年，不得稱新主。不知送高還朝，别有一詩，此則喜代宗初立而作，不必牽合同時。朱注疑成都為蜀地，不得言楚。考七國時，蜀本屬楚，前<span class="book-name">送李校書</span>詩亦云「已見楚山碧」，則高在成都，亦何不可言楚乎。<span class="book-name">杜臆</span>疑適家滄州，不得言故園。按：公本杜陵人，故以長安為故園，原未嘗專指適也。諸説紛紛，今並正之。</small><br/>
　　<span id="ye_wang-n1494" about="#mwt423" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#ye_wang-n1494" class="mw-selflink-fragment">野望</a></span><br/>
　　<small about="#mwt424" typeof="mw:Transclusion">鶴注：此詩<span class="date" title="762年">寶應元年</span>十一月在射洪縣作。　程氏曰：射洪縣，在梓州東六十里。</small><br/>
　　金華山北<small about="#mwt426" typeof="mw:Transclusion">一作南</small>涪<small about="#mwt427" typeof="mw:Transclusion">音浮</small>水西，仲冬風日始<small about="#mwt428" typeof="mw:Transclusion">去聲</small>凄凄。山連越嶲<small about="#mwt429" typeof="mw:Transclusion">音水</small>蟠三蜀，水散巴渝下五谿。獨鶴不知何事舞，饑烏似欲向人啼。射洪春酒寒仍綠，極目<small about="#mwt430" typeof="mw:Transclusion">一作目極</small>傷神誰為<small about="#mwt431" typeof="mw:Transclusion">去聲</small>攜。<br/>
　　<small about="#mwt432" typeof="mw:Transclusion">此在射洪而野望也。　山北水西，野望之地。仲冬風日，野望之時。次聯遠望，承上山水。三聯近望，起下傷神。仍在上下四句分截。　山發南荒，水通楚界，數千里脉絡，包在二句。曰連曰蟠，山形長而曲也。曰散曰下，水勢分而合也。獨鶴，有似羈棲，故見舞而訝。饑烏，有感旅食，故聞啼而憐。觸目傷情，因思攜酒銷愁耳。　顧注：酒煖則綠，射洪寒輕，故冬酒仍綠，應上始凄凄。極目二字，明點望字。<br/>
　　金華山，在射洪縣北，縣又在涪水之西。<span class="book-name">方輿勝覽</span>：金華山，在梓州射洪縣。<span class="book-name">一統志</span>：在潼川州射洪縣北二里。　錢箋：<span class="book-name">元和郡縣志</span>：涪江水，西自郪縣界流入，在射洪縣東一百步，縣有梓潼水與涪江合流。<span class="book-name">寰宇記</span>：涪江，自涪城縣東南，合中江，東流入射洪縣，屈曲二十里，北通遂州。<br/>
　　<span class="book-name">漢書</span>：越嶲郡，本益州西南外夷，武帝初開置。<span class="book-name">唐書</span>：嶲州越嶲郡，屬劍南道。<span class="book-name">御覽</span>：<span class="book-name">永昌郡傳</span>云：越嶲郡，在建寧西北千七百里，自建寧，高山相連，至川中平地，東西南北，八百餘里。<span class="book-name">一統志</span>：今為四川行都司。常璩<span class="book-name">蜀志</span>：秦置蜀郡，漢高祖置廣漢郡，武帝又分置犍為郡，後人謂之三蜀。三蜀，蜀郡、漢郡、犍為郡也。<br/>
　　<span class="book-name">寰宇記</span>：巴州北水，一名巴嶺水，一名渝州水，一名宕渠水。渝州，今隸巴縣。<span class="book-name">三巴記</span>云：閬白二水，東南流，曲折三回如「巴」字，故稱三巴。　<span class="book-name">水經注</span>：武陵有五溪，謂雄溪、樠溪、力溪、潕溪、酉溪也。辰溪其一焉。夾溪悉是蠻左右所居，故謂五溪蠻也。郭棐<span class="book-name">酉陽正俎</span>云：五溪皆槃瓠子孫所居，其後為巴。春秋時，楚子滅巴，巴子兄弟五人，流入五溪，各為一溪之長。秦昭王伐楚，取其地，因謂之五溪蠻。<span class="book-name">寰宇記</span>：黔州涪陵水，西北注涪州，入蜀江。黔州，今辰州地，即五溪水也。涪水至渝州，與岷江合，至忠涪以下，五溪水來入焉。此云下五溪，盖約略大勢言之。<br/>
　　謝朓詩：獨鶴方朝唳，饑鼯此夜啼。<br/>
　　張正見詩：饑烏落箭鋒。<br/>
　　<span class="book-name">元和郡國志</span>：㳯潼水與涪江合，流急如箭，奔射涪江口。蜀人謂水口為洪，因名射洪。　<span class="book-name">豳風</span>「十月穫稻」，而云「為此春酒」，盖冬釀而春成也。此詩「春酒寒仍綠」，亦言冬酒。<br/>
　　極目傷神，四字對舉，據成都<span class="book-name">野望</span>詩，用出郊極目。從朱本為是。</small><br/>
　　<span id="dong_dao_jin_hua_shan_guan" about="#mwt433" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#dong_dao_jin_hua_shan_guan" class="mw-selflink-fragment">冬到金華山觀<small about="#mwt434" typeof="mw:Transclusion">去聲</small>因得故拾遺陳公學堂遺跡</a></span><br/>
　　<small about="#mwt435" typeof="mw:Transclusion">鶴曰：<span class="date" title="762年">寶應元年</span>秋，公自梓歸成都迎家，再至梓州。十一月，往射洪，乃是時作。廣德元年，雖亦在梓，而冬已往閬州矣。　<span class="book-name">輿地紀勝</span>：陳拾遺書堂，在射洪縣北金華山。大曆中，東川節度使李叔明，為立旌德碑於金華山讀書堂，今在玉京觀之後。　地志：金華山，上拂雲霄，下瞰涪江，有玉京觀在本山上。東晉陳勳學道山中，白日仙去。梁天監中建觀。<span class="book-name">唐書</span>：陳子昂，字伯玉，梓州射洪人，常讀書於金華山。</small><br/>
　　涪右衆山内，金華紫崔嵬。上有蔚藍天，垂光抱瓊臺。<br/>
　　<small about="#mwt436" typeof="mw:Transclusion">首記金華山觀。　上二，山之高。下二，觀之麗。<br/>
　　黃希曰：<span class="book-name">水經</span>云：涪水東南合射江，故梓州云涪右。朱注：涪右，在涪江之右也。　謝靈運詩：衆山亦對窗。<br/>
　　<span class="book-name">爾雅</span>：石戴土，謂之崔嵬。<span class="book-name">詩</span>：陟彼崔嵬。<br/>
　　吳論：山色上映，若天光下垂，而迴抱於丹臺。瓊，赤玉也，與上紫字相應。　師氏曰：蔚藍，乃洞天之名，金華山有觀，故云。杜田曰：<span class="book-name">度人經</span>：三十二天，三十二帝，諸天皆有隱名，第一太黃皇曾天，鬱繿玉明。繿，音藍。蔚藍，即鬱繿也。趙曰：蔚藍，謂茂蔚之藍，天之青色如此。若如杜説，鬱作蔚，繿作藍，豈有兩字俱改易之理。今詩人言水曰挼藍水，則天之青曰蔚藍。陸放翁曰：蔚藍，乃隱語天名，非可以義理解也。杜詩用之，猶未有害。韓子蒼乃云：「水色天光共蔚藍」，直謂天水之色，俱如藍耳，恐又因杜而失之者也。　<span class="book-name">天台賦</span>：瓊臺中天而懸居。<span class="book-name">金根經</span>：天闕上有瓊樓玉臺，主衆仙出入之所也。<span class="book-name">太平經</span>：太空瓊臺，洞門列真之殿，金華之内，侍女衆真之所處。</small><br/>
　　繫<small about="#mwt437" typeof="mw:Transclusion">音計</small>舟接絕壑<small about="#mwt438" typeof="mw:Transclusion">一作壁</small>，杖策窮縈回。四顧俯層巔，淡然川谷開。雪嶺日色<small about="#mwt439" typeof="mw:Transclusion">一作光</small>死，霜鴻有餘哀。焚香玉女跪，霧裏仙人來。<br/>
　　<small about="#mwt440" typeof="mw:Transclusion">此記登山瞻眺，乃觀中冬景。從水而來，故繫舟。陟山之上，故杖策。層巔川谷，遍覽山水也。玉女，謂燒香者。仙人，謂訪道者。<br/>
　　駱賓王詩：薄烟横絕壑。<br/>
　　陸士衡詩：杖策將遠尋。　應瑒<span class="book-name">馳射賦</span>：爾乃縈回盤厲。<br/>
　　謝靈運詩：築觀基層巔。<br/>
　　曹植詩：仙人翔其隅，玉女戲其阿。</small><br/>
　　陳公讀書堂，石柱仄青苔。悲風為<small about="#mwt441" typeof="mw:Transclusion">去聲</small>我起，激烈傷雄才。<br/>
　　<small about="#mwt442" typeof="mw:Transclusion">此嘆學堂遺跡也。　柱仄苔青，見其荒涼。臨風激烈，弔古情深矣。　此章中間八句，前後各四句。<br/>
　　江淹詩：青苔日夜黃。<br/>
　　古詩：長歌正激烈。</small><br/>
　　<span id="chen_shi_yi_gu_zhai" about="#mwt443" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#chen_shi_yi_gu_zhai" class="mw-selflink-fragment">陳拾遺故宅</a></span><br/>
　　<small about="#mwt444" typeof="mw:Transclusion">楊德周曰：陳拾遺故宅，在射洪縣東武山下，去縣北里許。本集云：子昂四世祖陳方慶，好道，隱於此。有唐朝道觀址，而真諦寺在其左。　<span class="book-name">碑目</span>云：陳拾遺故宅，有趙彦昭、郭元振題壁。錢謙益曰：<span class="book-name">舊書</span>：陳子昂家世豪富，子昂獨苦節讀書。為<span class="book-name">感遇</span>詩三十首，王適見而驚曰：「此子必為天下文宗矣」。高宗崩，詣闕上書，自稱梓州射洪縣草莽愚臣子昂。則天召見，拜麟臺正字，再轉右抬遺。</small><br/>
　　拾遺平昔居，大屋<small about="#mwt446" typeof="mw:Transclusion">一作宅</small>尚修椽。悠揚<small about="#mwt447" typeof="mw:Transclusion">一作悠悠</small>荒山日，慘澹<small about="#mwt448" typeof="mw:Transclusion"><span class="book-name">英華</span>作崔崒</small>故園<small about="#mwt449" typeof="mw:Transclusion">一作國</small>烟。<br/>
　　<small about="#mwt450" typeof="mw:Transclusion">首記拾遺故宅。<br/>
　　<span class="book-name">易林</span>：大屋之下，朝多君子。<br/>
　　何遜詩：獨守故園秋。</small><br/>
　　位下曷足傷，所貴者聖賢。有才繼<span class="book-name">騷</span><span class="book-name">雅</span>，哲匠不比肩。公生<span class="name">揚</span><span class="name">馬</span>後，名與日月懸。<br/>
　　<small about="#mwt451" typeof="mw:Transclusion">此贊其才名過人。　上追<span class="book-name">騷</span><span class="book-name">雅</span>，下踵<span class="name">揚</span><span class="name">馬</span>，六朝不足道矣。<br/>
　　子昂為麟臺正字，其位卑下。<br/>
　　趙曰：江左之詩，至子昂而初變，盖本乎<span class="book-name">離騷</span>、二<span class="book-name">雅</span>也。<br/>
　　殷仲文詩：哲匠感蕭辰。<br/>
　　盧藏用<span class="book-name">子昂别傳</span>：經史百家，罔不該覽，尤善屬文，雅有相如、子雲風骨。按：揚馬皆蜀人，故比之陳公。<br/>
　　<span class="book-name">易</span>：懸象著明，莫大乎日月。</small><br/>
　　同遊英俊人，多秉輔佐權。彦昭超<small about="#mwt452" typeof="mw:Transclusion">吳作趙</small>玉價，郭震<small about="#mwt453" typeof="mw:Transclusion">晉作震一作振</small>起通泉。到今素壁滑，灑翰銀鉤連。<br/>
　　<small about="#mwt454" typeof="mw:Transclusion">此誌其交遊遺迹。　公見壁上題筆，因知趙郭同遊。　胡震亨曰：趙有美玉，故比彦昭。郭為縣尉，起自通泉也。<br/>
　　鶴注：彦昭與元振，同業太學，故宜同遊。<span class="book-name">唐書</span>：<span class="date" title="713年">先天二年</span>，元振以兵部尚書、同中書門下三品，與彦昭相同，故云「多秉輔佐權」也。<br/>
　　湛方生云：素壁流光。<br/>
　　索靖<span class="book-name">草書狀</span>：婉若銀鉤，飄若驚鴻。</small><br/>
　　盛事會一時，此堂豈千年。終古立<small about="#mwt455" typeof="mw:Transclusion">一作占</small>忠義，感遇有遺篇<small about="#mwt456" typeof="mw:Transclusion">一作編</small>。<br/>
　　<small typeof="mw:Transclusion">末從故宅感慨。言盛事已往，堂宇終湮，但詩留忠義，自足傳之不朽耳。　此章起結各四句，中二段各六句。<br/>
　　皎然曰：子昂<span class="book-name">感遇</span>，其源出於阮公<span class="book-name">詠懷</span>。　朱注：<span class="book-name">感遇</span>詩，多感歎武后革命時，寓旨神仙，故公以忠義稱之。</small><br/>
　　<small about="#mwt457" typeof="mw:Transclusion">王嗣奭曰：拾遺<span class="book-name">感遇</span>詩，著名已久，然閲其本傳及集中所上書疏，多侃侃忠直語。此詩前提聖賢，後結忠義，盖能立忠義，乃是聖賢之徒，而終古不朽矣。公特闡其幽，見其文章有本領也。</small><br/>
　　<span id="ye_wen_gong_shang_fang" about="#mwt458" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#ye_wen_gong_shang_fang" class="mw-selflink-fragment"><span title="黃鶴注：當在梓州作。文公，未詳何所人。寶應元年。" class="comment">謁文公上方</span></a></span><br/>
　　<small about="#mwt459" typeof="mw:Transclusion">黃鶴編在<span class="date" title="762年">寶應元年</span>梓州内。　<span class="book-name">維摩經</span>：汝往上方界，分度四十二恆河沙佛土。<span class="book-name">前漢·翼奉傳</span>云：<span title="漢書·卷七十五·夏侯京翼李傳第四十五·翼奉傳·注：孟康曰：上方謂北與東也。陽氣所萌生，故為上。" class="comment">上方</span>之情，樂也。</small><br/>
　　野寺隱喬木，山僧高下居。石門日色異，絳氣横扶疏。窈<small about="#mwt460" typeof="mw:Transclusion">音作窅</small>窕入風磴<small about="#mwt461" typeof="mw:Transclusion">丁鄧切</small>，長蘿紛卷舒。庭前猛虎卧，遂得文公廬。<br/>
　　<small about="#mwt462" typeof="mw:Transclusion">首記上方景象。　野寺二句，遥望寺前。石門二句，近至山門。風磴二句，入寺之路。庭前二句，直造寺中矣。　高下居，僧房層疊。絳氣横，日映霞光。風磴，石梯凌風。卷舒，風動藤蘿也。猛虎卧庭，比其法力神通。<br/>
　　江淹詩：絳氣下縈薄。注：絳氣，赤霞氣也。　<span class="book-name">洞簫賦</span>：標敷紛以扶疏。<br/>
　　<span class="book-name">歸去來辭</span>：既窈窕以尋壑。<br/>
　　<span class="book-name">史記</span>：不避猛虎之害。　<span class="book-name">高僧傳</span>：惠永住廬山西林寺，屋中常有一虎，人或畏之，輒驅出，令上山。人去後，還復馴伏。又，潭州善覺禪師，以二虎為侍者。</small><br/>
　　俯視萬家邑，烟塵對階除。吾師雨花外，不下<small about="#mwt463" typeof="mw:Transclusion">去聲</small>十年餘。長<small about="#mwt464" typeof="mw:Transclusion">子兩切</small>者自布金，禪龕只宴如。大<small about="#mwt465" typeof="mw:Transclusion">一作火</small>珠脱玷翳，白月<small about="#mwt466" typeof="mw:Transclusion">一作日</small>當空虛。<br/>
　　<small about="#mwt467" typeof="mw:Transclusion">此贊文公道法。　登堂俯視，烟塵即在目前，文公説法之外，久不下接塵世矣。施金者至，而禪心不動，外忘物也。中無所翳，而虛明常在，定生慧也。<br/>
　　<span class="book-name">杜臆</span>：俯視二句，便知上方所由名。　<span class="book-name">國策</span>：韓康子使使者，致萬家之邑於智伯。王粲<span class="book-name">登樓賦</span>：循階除而下降兮。<br/>
　　<span class="book-name">續高僧傳</span>：法雲講<span class="book-name">法華經</span>，忽感天花，狀如飛雪，滿空而下，延於堂内，升空不墜。又，勝光寺道宗講大論，天雨衆花，旋繞講堂，飛流戶内。<br/>
　　一説以「不下」為「不減十年」，恐於上文「外」字、本句「餘」字俱未安耳。<br/>
　　<span class="book-name">西域記</span>：昔善施長者，拯乏濟貧，哀孤惜老，時號給孤獨。願建精舍，請佛降臨，惟太子<span class="name">逝多</span>園地爽塏，具以情告。太子戲言，金遍乃賣，善施即出藏金，隨言布地，建立精舍。<br/>
　　陳何處士詩：禪龕八想淨，義窟四塵輕。<span class="book-name">廣韻</span>：龕，塔下室。　嵇康詩：與世無營，神氣晏如。<br/>
　　<span class="book-name">唐書</span>：天竺國王<span class="name">尸羅逸多</span>，獻火珠、鬱金香、菩提樹。洙曰：佛書有牟尼珠及水月之説，言其性之圓明也。<br/>
　　<span class="book-name">楞嚴經</span>：白月則光，黑月則暗。<span class="book-name">法苑珠林</span>：西方一月，分為黑白，初月一日至十五日名為白月，十六日已去至於月盡，名為黑月。</small><br/>
　　甫也南北人，蕪蔓少耘鋤。久遭詩酒汙<small about="#mwt469" typeof="mw:Transclusion">去聲</small>，何事忝簪裾。王侯與螻蟻，同盡隨丘墟。願聞第一義，迴向心地初。金篦刮眼膜，價重百車渠。無生有汲引，兹理儻吹嘘。<br/>
　　<small about="#mwt470" typeof="mw:Transclusion">末敘來謁之意。　上六作悔語，下六作悟語。　詩酒為障，簪裾繫情，則此中蕪蔓矣。既知貴賤同歸於盡，須向心地用功。刮膜，去外來之蔽。汲引，開本性之覺。　詠僧家詩，全用釋典，乃杜公獨步處。　此章前二段各八句，末段十二句收。<br/>
　　<span class="book-name">檀弓</span>：丘也，東西南北之人也。<br/>
　　王勃詩：詩酒間長筵。<br/>
　　孔魚詩：吾子盛簪裾。<br/>
　　鮑照詩：同盡無貴賤。　<span class="book-name">李斯傳</span>：國為邱墟。<br/>
　　<span class="book-name">楞嚴經</span>：所説自然成第一義。<span class="book-name">湼槃經</span>：出世人所知，名第一義諦，世人所知，名為世諦。<span class="book-name">廣弘明集</span>：昭明太子答問二諦：一真諦，曰第一義諦。二俗諦，亦曰世諦。<br/>
　　<span class="book-name">華嚴經</span>：菩薩摩訶薩，有十種迴向。<span class="book-name">華嚴論</span>：有心地法門。　錢箋：佛說心地者，以心有能生可依止義喻之。如地佛菩薩，發心修行，最重初心。如<span class="book-name">華嚴</span>云：初發心時，便成正覺是也。故曰心地初。舊引<span class="book-name">楞嚴</span>初地，不切。<br/>
　　<span class="book-name">湼槃經</span>：如盲目人為治目，造詣良醫，是時良醫即以金篦抉其眼膜。<br/>
　　<span class="book-name">法華經</span>：或有行施金銀、珊瑚、珍珠、硨磲、瑪瑙。<span class="book-name">廣雅</span>：車渠，石次玉。<span class="book-name">廣志</span>：車渠，出大秦及西域諸國。<br/>
　　<span class="book-name">楞嚴經</span>：是人即獲無生法忍。疏云：真如實相，名無生法，無漏真智為忍。江總<span class="book-name">棲霞寺碑</span>：汲引之常。<br/>
　　<span class="book-name">老子</span>：嘘之吹之。</small><br/>
　　<small about="#mwt472" typeof="mw:Transclusion"><span class="book-name">東坡志林</span>云：子美詩「知名未足稱，局促商山芝」，又「王侯與螻蟻，同盡隨丘墟。願聞第一義，回向心地初」，知子美詩外，别有事在也。<br/>
　　王嗣奭曰：「王侯與螻蟻，同盡隨丘墟」，不過襲<span class="book-name">莊</span><span class="book-name">列</span>語。「願聞第一義，回向心地初」，亦禪門恒談。東坡以此四句，許公得道，此窺公之淺者。余讀公詩，見道語未易屈指，而公亦不自知也。非以學佛得之。平生饑餓窮愁，無所不有，天若有意煅煉之，而動心忍性，天機自露，如鐵以百煉成鋼，所存者鐵之筋也，千古不磨矣。<span class="book-name">西銘</span>云：富貴福澤以厚生，生無不死，貧賤憂戚以玉成，成者不壞。君子不以此易彼也。</small><br/>
　　<small about="#mwt473" typeof="mw:Transclusion">宋張表臣曰：予讀「江漢思歸客，乾坤一腐儒」、「功業頻看鏡，行藏獨倚樓」，嘆其含蓄如此。及云「虎氣必騰上，龍身寧久藏」、「蛟龍得雲雨，鵰鶚在秋天」，則又駭其奮迅也。「草深迷市井，地僻懶衣裳」、「經心石鏡月，到面雪山風」，愛其清曠如此。及云「退朝花底散，歸院柳邊迷」、「君隨丞相後，我住日華東」，則又怪其華豔也。「久客得無淚，故妻難及晨」、「囊空恐羞澀，留得一錢看」，嗟其窮愁如此。及云「香霧雲鬟濕，清輝玉臂寒」、「笑時花近靨，舞罷錦纏頭」，則又疑其侈麗也。至讀「讖歸龍鳳質，威定虎狼都」、「風塵三尺劍，社稷一戎衣」，則又見其發揚而蹈厲矣。「五聖聯龍衮，千官列雁行」、「聖圖天廣大，宗祀日光輝」，則又得其雄深而雅健矣。「許身一何愚，竊比稷與契」、「雖乏諫諍姿，恐君有遺失」，則又知其許國而愛君也。「對食不能餐，我心殊未諧」、「人生無家别，何以為蒸黎」，則知其傷時而憂民也。「不聞夏殷衰，中自誅褒妲」、「煌煌太宗業，樹立甚宏達」，斯則隱惡揚善而<span class="book-name">春秋</span>之義耳。「巡非瑶水遠，迹是雕牆後」、「天王守太白，竚立更搔首」，斯則憂深思遠，乃詩人之旨耳。至於「上有蔚藍天，垂光抱瓊臺」、「風帆倚翠盖，暮把東王衣」，乃神仙之致耶。「惟有摩尼珠，可照濁水源」、「願聞第一義，回向心地初」，乃佛乘之義耶。嗚呼，有能窺其一二者，便可名家，況深造而具體者乎。此予所以稚齒服膺，華顛未至也。</small><br/>
　　<span id="feng_zeng_she_hong_li_si_zhang" about="#mwt474" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#feng_zeng_she_hong_li_si_zhang" class="mw-selflink-fragment">奉贈射洪李四丈</a></span><small about="#mwt475" typeof="mw:Transclusion">明甫</small><br/>
　　<small typeof="mw:Transclusion">黃氏編在<span class="date" title="762年">寶應元年</span>梓州詩内。　又注：後魏置射洪縣，唐屬梓州，縣東有射江，縣在梓州東南六十里。</small><br/>
　　丈人屋上烏，人好烏亦好。人生意氣豁，不在相逢早。<br/>
　　<small about="#mwt476" typeof="mw:Transclusion">此敘李交誼。<br/>
　　劉向<span class="book-name">説苑</span>：太史謂武王曰：愛其人，兼屋上之烏。憎其人者，惡其儲胥。孔叢子亦云：愛屋及烏。<br/>
　　<span class="book-name">北史·李延壽序傳</span>載閻信謂其祖<span class="name">李曉</span>之言曰：古人相知，未必在早。</small><br/>
　　南京亂初定，所向色<small about="#mwt477" typeof="mw:Transclusion">一作邑，<span class="book-name">正異</span>定作色</small>枯槁。遊子無根株，茅齋付秋草。東征下<small about="#mwt478" typeof="mw:Transclusion">去聲</small>月峽，挂席窮海島。萬里須十金，妻孥未相保。<br/>
　　<small about="#mwt479" typeof="mw:Transclusion">此自敘行踪。上四，歎成都亂後，草堂不可復居。下四，傷出峽無資，室家未有歸處。　<span class="book-name">杜臆</span>：十金不可得，而至妻孥莫保，窮途之困可知。<br/>
　　南京，注見十卷。　亂定，徐知道已平。<br/>
　　枯槁，謂景色蕭條。　<span class="book-name">楚辭</span>：顏色枯槁。<br/>
　　謝朓詩：根株長別離。<br/>
　　李膺<span class="book-name">益州記</span>：廣陽州東七里，水南有遮要三槌石谷，東二里至明月峽，峽首南岸，壁高四十丈，其壁有圓孔，形若滿月，因以為名。<span class="book-name">十道志</span>：渝州有明月峽，三峽之始。<span class="book-name">寰宇記</span>：明月峽，在渝州巴縣東八十里。<br/>
　　<span class="book-name">海賦</span>：維長綃，挂帆席。<br/>
　　<span class="book-name">揚雄傳</span>：家產不過十金。舊注：古者一兩金直十千，今曰十金則為百千。</small><br/>
　　蒼茫風塵際，蹭蹬騏驎老。志士懷感傷，心胸已傾倒。<br/>
　　<small about="#mwt480" typeof="mw:Transclusion">末仍稱其意氣。　騏驎自喻，志士謂李。　此章中段八句，首尾各四句。</small><br/>
　　<span id="zao_fa_she_hong_xian_nan_tu_zhong_zuo" about="#mwt481" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#zao_fa_she_hong_xian_nan_tu_zhong_zuo" class="mw-selflink-fragment">早發射洪縣南途中作</a></span><br/>
　　<small about="#mwt482" typeof="mw:Transclusion">鶴注：此是<span class="date" title="762年">寶應元年</span>十一月南之通泉時作。</small><br/>
　　將老憂貧窶，筋力豈能及。征途乃<small about="#mwt483" typeof="mw:Transclusion">吳作後，一作復</small>侵星，得使諸病入。<br/>
　　<small about="#mwt484" typeof="mw:Transclusion">從早行敘起，有貧病交侵之感。<br/>
　　<span class="book-name" title="古樂苑·卷三十三·古五襍組詩·古辭">古歌</span>：不獲已，人將老。　<span class="book-name">詩</span>：終窶且貧。<span class="book-name">詩傳</span>：窶者，貧不能為禮也。<br/>
　　沈慶之詩：朽老筋力盡。<br/>
　　鮑照詩：侵星赴早路。</small><br/>
　　鄙人寡道氣，在困無獨立。俶裝逐徒旅，達曙<small about="#mwt485" typeof="mw:Transclusion">一作曉</small>凌險澀。寒日出霧遲，清江轉山急。僕夫行不進，駑馬若<small about="#mwt486" typeof="mw:Transclusion">郭作苦</small>維縶。<br/>
　　<small about="#mwt487" typeof="mw:Transclusion">此記早行景事。　窮難自立，逐隊依人，此早行之故。日蒙霧，承達曙。江流急，承凌險。僕倦馬疲，言征途況瘁。　在困無獨立，説出饑餒依人，英雄氣短，真是無可如何耳。　<span class="book-name">杜臆</span>：寒日清江二句，寫途間早景入妙。<br/>
　　徐陵<span class="book-name">天台山館碑</span>：蕭然道氣，卓矣仙才。<br/>
　　庾敳云：處衆人中，居然獨立。<br/>
　　<span class="book-name">思玄賦</span>：簡元辰而俶裝。注：俶，始也。顏延之詩：改服飾徒旅。<br/>
　　潘尼詩：世故尚未夷，崤函方險澀。<br/>
　　宋<span class="name" title="龔頤正">龔芥隱</span><span class="book-name">筆記</span>：陰鏗詩：野日燒中昏，山路入江窮。此寒日清江二句所本。黃希曰：清江指射洪水。唐曰：江為山所激也。<br/>
　　<span class="book-name">楚辭</span>：僕夫悲余馬懷兮。<br/>
　　<span class="book-name">列子</span>：駑馬稜車，可得而乘也。　潘尼詩：翔鳳嬰籠檻，騏驥見維縶。</small><br/>
　　汀洲稍疏散，風景開怏<small about="#mwt488" typeof="mw:Transclusion">一作悁</small>悒。空慰所尚懷，終非曩遊集。衰顏偶一破，勝事難屢<small about="#mwt489" typeof="mw:Transclusion">一云皆空</small>挹。茫然阮籍途，更灑楊朱泣。<br/>
　　<small about="#mwt490" typeof="mw:Transclusion">此述途中情緒。　霧釋路平，乃見疏散風景，此處差堪慰懷，惜非曩時遊興耳。且衰顏暫破，前往恐無勝境，窮途之哭，岐路之悲，終不免矣。仍應年老困窮意。　此章四句起，後兩段各八句。<br/>
　　<span class="book-name">楚辭</span>：搴汀洲兮杜若。<br/>
　　所尚懷，謂意所好尚。<br/>
　　<span class="book-name">梁·景陵王傳</span>：善立勝事。<br/>
　　阮籍途窮，注别見。<br/>
　　<span class="book-name">淮南子</span>：楊朱見岐路而泣之，謂其可以南，可以北。</small><br/>
　　<small about="#mwt491" typeof="mw:Transclusion">申涵光曰：少時謀生頗易，然正爾負氣，豈屑及此。至老方憂，已無可奈何矣。起語悵然。「鄙人寡道氣，在困無獨立」，他人不肯自言然，正是高處。</small><br/>
　　<span id="tong_quan_yi_nan_qu" about="#mwt481" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#tong_quan_yi_nan_qu" class="mw-selflink-fragment">通泉驛南去通泉縣十五里山水作</a></span><br/>
　　<small about="#mwt492" typeof="mw:Transclusion">此自射洪之通泉而作也。魯訔曰：<span class="book-name">地理志</span>：通泉縣，在梓州東南百三十里，去縣十五里，有佳山水，俗號沈家坑，公至此眺覽山水而作。　<span class="book-name">舊唐書</span>：通泉，漢廣漢縣地，隋縣也。<span class="book-name">寰宇記</span>：通泉山，在縣西北二十里，東臨涪江，絕壁二十餘丈，水從山頂湧出，下注涪江。<span class="book-name">新書</span>：大曆二年，屬遂州一月。按：唐通泉縣，今併入射洪縣。</small><br/>
　　溪行衣自濕，亭午氣始散。冬温蚊蚋集<small about="#mwt494" typeof="mw:Transclusion">一作在</small>，人遠鳧鴨亂。登頓生<small about="#mwt495" typeof="mw:Transclusion">一作坐</small>曾<small about="#mwt496" typeof="mw:Transclusion">層同</small>陰，欹傾出高岸。<br/>
　　<small about="#mwt497" typeof="mw:Transclusion">此記山行之迹。曉行霑霧，至午方收。蚊蚋集，見地煖。鳧鴨亂，見境幽。登頓欹傾，來路崎嶇也。<br/>
　　劉孝威詩：溪竹暗難開。　庾信詩：山深雲濕衣。<br/>
　　<span class="book-name">天台賦</span>：羲和亭午，游氣高褰。<br/>
　　劉伶詩：蚊蚋歸豐草。<br/>
　　登頓，登而且頓。謝靈運詩：山行窮登頓。　江淹詩：曾陰萬里生。<br/>
　　<span class="book-name">詩</span>：高岸為谷。</small><br/>
　　驛樓衰柳側，縣郭輕烟畔。一川何綺麗，盡日<small about="#mwt498" typeof="mw:Transclusion">一作目</small>窮壯觀<small about="#mwt499" typeof="mw:Transclusion">讀去聲</small>。山色遠寂寞，江光夕滋漫。<br/>
　　<small about="#mwt500" typeof="mw:Transclusion">此記驛前之景。從驛望郭，通泉已近也。川自山而注江，故見其綺麗。遠寂寞，遥望悠然。夕滋漫，晚照增輝。<br/>
　　謝朓詩：衰柳尚沉沉。<br/>
　　何遜詩：輕烟淡柳色。<br/>
　　劉楨詩：綺麗不可忘。</small><br/>
　　傷<small about="#mwt502" typeof="mw:Transclusion">一作知</small>時愧孔父，去國同王粲。我生苦飄零，所歷有嗟嘆。<br/>
　　<small about="#mwt503" typeof="mw:Transclusion">末敘己情，見山水不足以舒憂也。　此章前二段各六句，末段四句收。<br/>
　　杜修可曰：孔子嘆鳳泣麟，皆傷時之意。<br/>
　　趙次公曰：漢獻帝西遷，王粲之荆州依劉表。其<span class="book-name">七哀</span>詩云：西京亂無象，豺虎方搆患。復棄中國去，遠身適荆蠻。</small><br/>
　　<span id="guo_guo_dai_gong_gu_zhai" about="#mwt504" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#guo_guo_dai_gong_gu_zhai" class="mw-selflink-fragment">過郭代公故宅</a></span><br/>
　　<small about="#mwt505" typeof="mw:Transclusion">鶴注：郭公，魏州貴鄉人，宅在京師宣陽里。今云故宅，當是尉通泉時所居。此自射洪之通泉時作。錢箋：張說撰行狀云：公少倜儻廓落，有大志。十六，入太學，與薛稷、趙彥昭同業。十八，擢進士第，其年判入高等。請外官，授梓州通泉尉。落拓不拘小節，常鑄錢，掠良人財以濟四方，海內同聲合氣，有至千萬者。則天聞其名，驛徵引見，語至夜，甚奇之。問蜀川之蹟，對而不隱。令錄舊文，乃上<span class="book-name">古劍歌</span>，則天覽而佳之，令寫數十本，遍賜學士。先天二年，知政事。太平公主、竇懷貞潛結兇黨，謀廢皇帝。睿宗猶豫不決，諸相皆阿諛順旨，惟公廷爭不受詔。乃舉兵誅懷貞等，宮城大亂，睿宗步肅章門觀變，諸相皆竄外省，公獨登奉天門樓躬侍。睿宗聞東宮兵至，將欲投於樓下，公親扶聖躬，敦勸乃止。及上即位，宿中書十四日，獨知政事。下詔封代國公。</small><br/>
　　豪俊<small about="#mwt507" typeof="mw:Transclusion">一作雋</small>初未遇，其迹或脱略。代公尉通泉<small about="#mwt508" typeof="mw:Transclusion">一作通泉尉</small>，放意何自若。及夫<small about="#mwt509" typeof="mw:Transclusion">音扶</small>登衮冕，直氣森噴薄。磊落見異人，豈伊常情度<small about="#mwt510" typeof="mw:Transclusion">徒角切</small>。<br/>
　　<small typeof="mw:Transclusion">此言其才品不凡。　疏於作尉而長於立朝，正見大受不可小知。<br/>
　　漢武帝制策：廣延天下之豪俊。<br/>
　　江淹賦：脱略公卿，跌宕文史。<br/>
　　<span class="book-name">唐書·郭元振傳</span>：郭震，字元振，以字顯。授通泉尉，任俠使氣，撥去小節。<br/>
　　陶潛詩：放意樂餘年。<br/>
　　<span class="book-name">通典注</span>：三公八命，復加一命，則服衮龍。<span class="book-name">周禮</span>：諸公自衮冕而下，如王之服。　<span class="book-name">唐書</span>：<span class="date" title="713年">先天二年</span>，元振以兵部尚書、同中書門下三品。<br/>
　　<span class="book-name">吳都賦</span>：噴薄沸騰。<br/>
　　崔瑗<span class="book-name">張衡碑文</span>：磊落煥炳，與神合契。</small><br/>
　　定策神龍後，宮中翕清廓。俄頃辯尊親，指揮存顧託。羣公有<small about="#mwt511" typeof="mw:Transclusion">一作見</small>慚色，王室無削弱。迥出名臣上，丹青照臺閣。<br/>
　　<small about="#mwt512" typeof="mw:Transclusion">此言其功在社稷。　趙次公曰：代公定策，在睿宗<span class="date" title="713年">先天二年</span>，去中宗神龍改元，凡八年。今詩云「定策神龍後」，盖太平擅寵，始中宗朝，則禍胎在神龍而下也。俄頃二句，謂太平既誅，則尊位有歸，親傳不失，所以成睿宗付託之意。<br/>
　　<span class="book-name">前漢·宣帝紀</span>：論定策功，益封霍光等。<br/>
　　任昉表：寄深同氣，遂荷顧託。<br/>
　　<span class="book-name">通鑑·晉紀</span>：司馬國璠曰：劉裕削弱王室。<br/>
　　<span class="book-name">唐會要</span>：元振配饗玄宗廟。　<span class="book-name">古詩為焦仲卿妻</span>：仕宦於臺閣。</small><br/>
　　我行得遺跡<small about="#mwt513" typeof="mw:Transclusion">一作址</small>，池館皆疏鑿。壯公臨事斷<small about="#mwt514" typeof="mw:Transclusion">丁亂切</small>，顧步涕横落。精魄凜如在，所歷終蕭索<small about="#mwt515" typeof="mw:Transclusion">二句他本在噴薄下，<span class="book-name">草堂本</span>在此處</small>。高詠<span class="book-name">寶劍</span>篇，神交付冥漠。<br/>
　　<small about="#mwt516" typeof="mw:Transclusion">此經過故宅，以弔古意收。　吳論：前作先故宅而後拾遺，此作先代公而後故宅，各見作法。　此章三段，各八句。<br/>
　　楊泉<span class="book-name">五湖賦</span>：有大禹之遺跡。<br/>
　　謝朓<span class="book-name">後園賦</span>：清陰起兮池館涼。　<span class="book-name">江賦</span>：夏后疏鑿。<br/>
　　<span class="book-name">禮記</span>：師乙曰：臨事而屢斷，勇也。<br/>
　　陸機詩：顧步咸可懽。<br/>
　　曹植詩：精魄飛散。<br/>
　　庾信詩：蕭索無真氣。<br/>
　　王儉<span class="book-name">褚淵碑</span>：仰南風之高詠。<br/>
　　潘岳<span class="book-name">夏侯湛誄</span>：心照神交，唯我與子。　謝惠連<span class="book-name">祭古塚文</span>：號為冥漠君。</small><br/>
　　<small about="#mwt517" typeof="mw:Transclusion">「俄頃辯尊親」，推其決機之明。「壯公臨事斷」，服其應變之敏。二語能寫出英雄手段。荀彧之失身，誤於不能辯。陳竇之僨事，失於不能斷。杜詩論人，必具特識，推此可見。</small><br/>
　　<small about="#mwt518" typeof="mw:Transclusion">元振<span class="book-name">寶劍歌</span>：君不見昆吾鐵冶飛炎烟，紅光紫氣俱赫然。良工鍛鍊凡幾年，鑄得寶劍名龍泉。龍泉顏色如霜雪，良工咨嗟歎奇絕。琉璃玉匣吐蓮花，錯鏤金環生明月。正逢天下無風塵，幸得周防君子身。精光黯黯青蛇色，文章片片綠龜鱗。非直結交遊俠子，亦曾親近英雄人。何言中路遭棄捐，零落飄淪古獄邊。雖復塵埋無所用，猶能夜夜氣衝天。</small><br/>
　　<span id="guan_xue_ji_shao" about="#mwt519" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#guan_xue_ji_shao" class="mw-selflink-fragment">觀薛稷少</a></span><small about="#mwt520" typeof="mw:Transclusion">去聲</small>保書畫壁<small about="#mwt521" typeof="mw:Transclusion">鶴注此亦在通泉作　王洙曰稷字嗣通收之從子好古博雅貞觀永徽間虞世南禇遂良以書顓家後莫能繼外祖魏徵家多藏虞褚舊跡稷銳精模倣結體遒麗遂以書名天下畫又絕品睿宗在藩留意文學嘗喜之及即位遷黃門侍郎歷太子少保會竇懷貞以附太平公主伏誅稷坐知謀賜死萬年獄</small><br/>
　　<span id="shao-n1506" about="#mwt522" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#shao-n1506" class="mw-selflink-fragment">少</a></span><small about="#mwt523" typeof="mw:Transclusion">去聲</small>保有古風得之陜郊篇惜哉功名忤<small about="#mwt524" typeof="mw:Transclusion">一作誤</small>但見書畫傳我遊梓州東遺跡涪水邊畫<small about="#mwt525" typeof="mw:Transclusion">胡化切</small>藏青蓮界書入金牓懸<small about="#mwt526" typeof="mw:Transclusion">首將詩篇引起書畫　古風謂詩體陜郊篇稷所作　翻譯名義集優鉢羅此云青蓮花</small>仰看<small about="#mwt527" typeof="mw:Transclusion">平聲</small>垂露姿不崩亦不騫鬱鬱三大字蛟龍岌相纏又揮西方變發地扶屋椽慘澹壁飛動到今色未填<small about="#mwt528" typeof="mw:Transclusion">此記書畫遺跡　垂露四句言書西方四句言畫　王愔文字志懸針小篆體也垂露書如懸針而勢不遒勁阿那如濃露之垂故名　詩不騫不崩注騫虧也　輿地紀勝薛稷書慧普寺三字徑三尺許在通泉縣慶善寺聚古堂趙曰稷書慧普寺三字乃真書傍有贔屭纏捧此其蛟龍岌相纏也稷所畫西方變相則亡　法書要錄至於蛟龍駭獸奔騰拏攫之勢心手隨變不知所如是謂達節　西方變言所畫西方諸佛變相酉陽雜俎唐人謂畫亦曰變　沈約詩發地多奇嶺干雲非一狀　遠注發地扶屋椽謂西方之像起自地面直至屋椽</small>此行疊壯觀郭薛俱才賢不知百載<small about="#mwt529" typeof="mw:Transclusion">上聲</small>後誰復<small about="#mwt530" typeof="mw:Transclusion">扶又切</small>來通泉<small about="#mwt531" typeof="mw:Transclusion">從題外推開作結　郭薛題留皆成壯觀矣將來誰復到此而繼其韻事乎語含自負意　此章前二段各八句末段四句收　西都賦娯遊之壯觀　蔡曰趙彦昭傳云與郭元振薛稷善元振傳云與薛稷趙彦昭同遊太學盖郭與薛舊為同舍後又會於通泉也</small><br/>
　　<small about="#mwt532" typeof="mw:Transclusion">稷有秋日還京陜西十里作驅車越陜郊北顧臨大河此行見鄉邑秋風水增波西望咸陽途日暮憂思多傅巖既紆鬱首山亦嵯峨操築無昔老采<span typeof="mw:File"><span><img alt="薇" resource="./File:SKQSfont.pdf" src="images/c64_SKQSfont.pdf_page3605_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3605-20px-SKQSfont.pdf.jpg"/></span></span>有遺歌客遊節向換人生知幾何</small><br/>
　　<span id="tong_quan_xian_shu_bi_hou_xue_shao" about="#mwt533" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#tong_quan_xian_shu_bi_hou_xue_shao" class="mw-selflink-fragment">通泉縣署壁後薛少</a></span><small about="#mwt534" typeof="mw:Transclusion">去聲</small>保畫鶴<br/>
　　薛公十一鶴皆寫青田真畫色久欲盡蒼然猶出塵<small about="#mwt535" typeof="mw:Transclusion">首提薛公畫鶴　晉永嘉郡記沐溪野去青田九里此中有雙白鶴年年生子長大便去只餘父母一雙在耳精白可愛多云神仙所養梁元帝鴛鴦賦青田之鶴晝夜俱飛　北山移文瀟灑出塵之想北史劉歊矯然出塵如雲中白鶴</small>低昂各有意磊落如長人佳此志氣遠豈惟粉墨新萬里不以力羣遊森會神威遲白鳳態非是倉鶊鄰<small about="#mwt536" typeof="mw:Transclusion">此詳寫畫筆神妙　低昂二句摹其形體萬里二句想其精神　低昂飛伏之致磊落英奇之狀勢可萬里正見志氣之遠森然會神不在粉墨之迹矣白鳳倉鶊乃借外象以相形　摯虞鵁鶄賦一低一昂乍浮乍没黃瓊疏朱紫共色粉墨雜糅　崔豹古今注雉朝飛操雌雄羣遊於山阿　王褒頌聚精會神相得益彰　顏延之詩威遲良馬煩　揚雄甘泉賦吐白鳳禽經白鳳謂之鷫　詩有鳴倉庚爾雅疏黃鸝留一名倉庚一名商庚</small>高堂未傾覆<small about="#mwt537" typeof="mw:Transclusion">音福</small>常<small about="#mwt538" typeof="mw:Transclusion">一作幸</small>得慰嘉賓曝露牆壁外終嗟風雨頻赤霄有真骨恥飲洿池津<span about="#mwt539" typeof="mw:Transclusion">冥</span><span about="#mwt540" typeof="mw:Transclusion">冥</span>任所往脱略誰能馴<small about="#mwt541" typeof="mw:Transclusion">此從畫壁生慨　壁經風雨在畫鶴終當滅迹然看赤霄冥舉即真鶴有時遁形凡物皆當曠觀矣朱云本咏畫鶴以真鶴結之猶之咏畫鷹而及真鷹咏畫鶻而及真鶻咏畫馬而及真馬也公詩格往往如</small><br/>
　　<small about="#mwt542" typeof="mw:Transclusion">是　此章四句起下二段各八句　詩我有嘉賓　暴露晝則暴日夜則露濕也左傳其暴露之則恐燥濕之不時　七命挂歸翮於赤霄之表　詩品真骨凌霜江淹賦夕飲玉池津　洙曰有遺支遁鶴者遁曰爾冲天之物寧為耳目之玩遂放之任所往　顏延之詩龍性誰能馴</small><br/>
　　<span id="pei_wang_shi_yu_yan_tong_quan_dong_shan_ye_ting" about="#mwt543" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#pei_wang_shi_yu_yan_tong_quan_dong_shan_ye_ting" class="mw-selflink-fragment">陪王侍御宴通泉東山野亭</a></span><small about="#mwt544" typeof="mw:Transclusion">鶴注此<span class="date" title="762年">寶應元年</span>十一月往通泉時作全蜀總志野亭在射洪縣治東北杜詩亭景臨山水即此地</small><br/>
　　<span id="jiang_shui_dong_liu_qu_qing_zun_ri_fu" about="#mwt545" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#jiang_shui_dong_liu_qu_qing_zun_ri_fu" class="mw-selflink-fragment">江水東流去清樽日復</a></span><small about="#mwt546" typeof="mw:Transclusion">扶又切</small>斜異方同宴賞何處是京華亭景臨山水村烟對浦沙狂歌遇<small about="#mwt547" typeof="mw:Transclusion">一作過</small>形<small about="#mwt548" typeof="mw:Transclusion">舊作于善本作形</small>勝得醉即為家<small about="#mwt549" typeof="mw:Transclusion">上四寫景言情乃感傷語下四逐句分應作自解語　亭臨山水承江流烟對浦沙承日斜遇此形勝則異地相忘醉即為家故舊京莫問耳　謝朓詩春夜别清樽江潭復為客歎息東流水何如故鄉陌　北齊盧詢詩别人心已怨愁空日復斜　曹植詩離别各異方　劉孝威詩為貪止山水鮑照詩漠漠村烟起　李百藥詩前階枕浦沙徐幹中論被髮而狂歌　徐悱詩表裏窮形勝</small><br/>
　　陪王侍御同登東山最高頂宴姚通泉晚攜酒泛江<small about="#mwt550" typeof="mw:Transclusion">一統志東山在潼川州東四里隔涪江層巖修阜勢若長城杜甫有詩</small><br/>
　　姚公美政誰與儔不減昔時陳太丘邑中上客有柱史多暇日陪驄馬遊<small about="#mwt551" typeof="mw:Transclusion">首敘設宴之由　東山之宴侍御為主而曰姚日陪遊者盖前此已迭為賓主矣　豫章王嶷牋庾亮以來荆州無復此美政後漢書陳實補聞喜長再遷除太邱長修德清靜百姓以安地理志太邱屬沛國　曲禮上客起　史記老子為柱下史　吳論多暇方遊見不以躭酒而廢政夏侯湛傳政清務閒優游多暇桓典為驄馬御史注别見</small>東山高頂羅珍羞下顧城郭銷我憂清江白日落欲盡復<small about="#mwt552" typeof="mw:Transclusion">扶又切</small>攜美人登綵舟笛聲憤怨<small about="#mwt553" typeof="mw:Transclusion">一作怒</small>哀中流妙舞逶迤夜未休燈前往往大魚出聽曲低昂如有求<small about="#mwt554" typeof="mw:Transclusion">自登山而泛江曲盡主人豪興　一韻分為兩段故一句五句連拈韻脚張衡酃酒賦錯時膳之珍饈南都賦珍羞琅玕　王粲登樓賦聊假日以銷憂　何遜詩分手清江上　楚</small><br/>
　　<small about="#mwt555" typeof="mw:Transclusion">辭白日晼晚其將入　美人官妓也漢武帝秋風詞攜美人兮不能忘横中流兮揚素波　梁簡文帝詩澄江騖綵舟　漢書敘傳戰士憤怨　梁武陵王紀詩燕姬奏妙舞　楚辭載雲旗之逶迤注逶迤長貌　庾信對燭賦燈前桁衣疑不亮　曹植詩大魚若曲陵荀子昔者瓠巴鼓瑟而遊魚出聽　蔡邕彈琴賦感激<span typeof="mw:File"><span><img alt="弦" resource="./File:SKQSfont.pdf" src="images/c41_SKQSfont.pdf_page2959_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page2959-20px-SKQSfont.pdf.jpg"/></span></span>歌一低一昂　記如有求而弗得</small>三更<small about="#mwt556" typeof="mw:Transclusion">平聲</small>風起寒浪湧取樂<small about="#mwt557" typeof="mw:Transclusion">音洛</small>喧呼覺船重滿空星河光破碎四座賓客色不動請公臨深<small about="#mwt558" typeof="mw:Transclusion">一作江</small>莫相違迴船罷酒上<small about="#mwt559" typeof="mw:Transclusion">上聲</small>馬歸人生歡會豈有極無使霜露<small about="#mwt560" typeof="mw:Transclusion">一作過</small>霑人衣<small about="#mwt561" typeof="mw:Transclusion">從樂極悲生結出規諷之意　船重浪湧不行破碎星河影蕩色不動斂容知懼莫相違毋忘警戒也請公指在座賓主　此章四句起下二段各八句　晉樂府子夜變歌三更開門去晉書謝安嘗泛海風起浪湧諸人皆懼安吟嘯自若張衡西京賦取樂今日遑恤我後　尉繚子焉有喧呼酖酒以敗善類乎　沈約詩惟星河猶可識　賈誼旱雲賦相撃衝而破碎　古詩四座且莫喧　史記信陵君傳賓客皆驚　記孝子不登高不臨深　王濬書迥船過軍　留侯世家上起去罷酒　史記廉頗傳披甲上馬　曹植詩歡會難再遇　秋風詞歡樂極兮哀情多　魏文帝樂府谿谷多悲風霜露沾人衣謝莊月賦佳期可以還微霜霑人衣</small><br/>
　　<span id="yu_yang" about="#mwt562" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#yu_yang" class="mw-selflink-fragment">漁陽</a></span><small about="#mwt563" typeof="mw:Transclusion">此當是<span class="date" title="762年">寶應元年</span>冬晚在梓州作　趙傁曰公在梓州聞雍王授鉞作此詩以諷諸將也</small><br/>
　　<span id="yu_yang_tu_qi" about="#mwt564" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#yu_yang_tu_qi" class="mw-selflink-fragment">漁陽突騎</a></span><small about="#mwt565" typeof="mw:Transclusion">去聲</small>猶精銳赫赫雍<small about="#mwt566" typeof="mw:Transclusion">去聲</small>王都<small about="#mwt567" typeof="mw:Transclusion">一作前</small>節制猛將<small about="#mwt568" typeof="mw:Transclusion">去聲</small>翻<small about="#mwt569" typeof="mw:Transclusion">一作飄</small>然恐後時本朝<small about="#mwt570" typeof="mw:Transclusion">音潮</small>不入非高計祿山北築雄武城舊防敗走歸其營繫<small about="#mwt571" typeof="mw:Transclusion">音計</small>書請問燕<small about="#mwt572" typeof="mw:Transclusion">平聲</small>耆舊今日何須十萬兵<small about="#mwt573" typeof="mw:Transclusion">上四諷賊黨之歸順下四慰燕人之向化　官軍精銳節制得人彼河北諸將翻然而來猶恐後時若不入本朝真失計矣又為慰諭燕人之詞曰當時祿山猖獗尚築壘以防退走今王師破竹思明旦夕奔竄諸耆老當亦知之否耶　後漢書吳漢亡命在漁陽説太守彭寵曰漁陽突騎天下所聞也晁錯傳輕車突騎師古注言其驍銳可用衝突敵陳也　詩赫赫厥靈　唐書寶應元年九月魯王适改封雍王冬十月以雍王為天下兵馬元帥統河北朔方及諸道行營回紇等兵十餘萬進討史朝義會軍於陜州王即德宗也荀子桓文之節制　猛將指河北降將時薛嵩以四州來降張志忠以五州來降　舊書祿山反時築壘范陽北號雄武城峙兵聚糧　繫書用魯仲連約矢射聊城事</small><br/>
　　<span id="hua_di" about="#mwt574" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#hua_di" class="mw-selflink-fragment">花底</a></span><small about="#mwt575" typeof="mw:Transclusion">鶴注花柳兩章當是廣德元年春梓州作宜在遣憂之前</small><br/>
　　紫萼扶千蕊黃鬚照萬花忽疑行暮雨何事入朝霞恐是潘安縣堪留衛玠車深知好顏色莫作<small about="#mwt576" typeof="mw:Transclusion">廣韻入去聲</small>委泥沙<small about="#mwt577" typeof="mw:Transclusion">此詩咏花有妍華易謝之感　上四句對花驚喜下則意在惜花也　紫萼包乎蕊外黃鬚映自花中花之内外俱麗矣行暮雨見花潤入朝霞見花鮮潘安縣見花多留衛玠見花美莫委泥沙不忍覩其零落耳此咏梅花也在下章點明晩出左掖詩亦言花底乃指桃花有春色醉仙桃可證　顧注萼花蒂也蕊鬚頭之點也花鬚多是黃色　周弘正詩帶啼疑暮雨含笑似朝霞　晉潘安仁為河陽令縣皆樹花　衛玠風神秀異乘羊車入市見者以為玉人</small><br/>
　　<span id="liu_bian" about="#mwt578" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#liu_bian" class="mw-selflink-fragment">柳邊</a></span><br/>
　　只道<small about="#mwt579" typeof="mw:Transclusion">去聲</small>梅花發那<small about="#mwt580" typeof="mw:Transclusion">一作誰</small>知柳亦新枝枝總到地葉葉<small about="#mwt581" typeof="mw:Transclusion">一作蕊蕊</small>自開春紫燕時翻翼黃鸝不露身漢南應<small about="#mwt582" typeof="mw:Transclusion">平聲</small>老盡灞上遠愁人<small about="#mwt583" typeof="mw:Transclusion">顧注此詩咏柳有時光迅速之感　首二初春之柳枝嫩葉青正見其新五六暮春之柳漢南灞上借柳寄慨　枝動故翻燕葉密故藏鸝漢南之柳應且老盡自況淹留灞上之柳遠亦愁人遥憶長安也　顧注兩句用柳事調穩而味長　古詩枝枝相覆盖葉葉相交連　苕溪漁隱句云話盡春愁雙紫燕喚回午夢一黃鸝用燕鸝而語更逸　枯樹賦昔年楊柳依依漢南　三輔黃圖灞橋在長安東漢人送客至此手折柳贈别名曰銷魂橋</small><br/>
　　<span id="wen_guan_jun_shou_he_nan_he_bei" about="#mwt584" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#wen_guan_jun_shou_he_nan_he_bei" class="mw-selflink-fragment">聞官軍收河南河北</a></span><small about="#mwt585" typeof="mw:Transclusion">一云收兩河　此廣德元年春在梓州作　唐書<span class="date" title="762年">寶應元年</span>冬十月僕固懷恩等屢破史朝義兵進克東京其將薛嵩以相衛等州降張志忠以恆趙等州降次年春正月朝義走至廣陽自縊其將田承嗣以莫州降李懷仙以幽州降</small><br/>
　　劍外忽傳收薊北初聞涕淚滿衣裳却看<small about="#mwt586" typeof="mw:Transclusion">平聲</small>妻子愁何在漫卷詩書喜欲狂白首<small about="#mwt587" typeof="mw:Transclusion">一作日</small>放歌須縱酒青春作伴好還鄉即從巴峽穿巫峽便下<small about="#mwt588" typeof="mw:Transclusion">去聲</small>襄陽向洛陽<small about="#mwt589" typeof="mw:Transclusion">原注余田園在東京　上四聞收復而喜下思急還故鄉也　初聞而涕痛憶亂離破愁而喜歸家有日也縱酒承狂喜還鄉承妻子末乃還鄉所經之路　顧注忽傳二字驚喜欲絕愁何在不復愁矣漫卷者抛書而起也　黃生注此通首敘事之體劍外見地青春見時曰作伴者風和景明能助行色也　舊注巴縣有巴峽巫山縣有巫峽襄陽屬楚洛陽屬河南顧注公先世為襄陽人祖依藝為鞏令徙河南父閑為奉天令徙杜陵而田園尚在洛陽顧宸曰杜詩之妙有以命意勝者有以篇法勝者有以俚質勝者有以倉卒造狀勝者此詩之忽傳初聞却看漫卷即從便下於倉卒間寫出欲歌欲哭之狀使人千載如見　王嗣奭曰此詩句句有喜躍意一氣流注而曲折盡情絕無粧點愈樸愈真他人決不能道　朱瀚曰涕淚為收河北狂喜為收河南此通章關鍵也而河北則先點後發河南則先發後點詳略頓挫筆如游龍又地名凡六見主賓虚實纍纍如貫珠真善於將多者　黃生曰杜詩强半言愁其言喜者惟寄弟數首及此作而已言愁者使人對之欲哭言喜者使人對之欲笑盖能以其性情達之紙墨而後人之性情類為之感動故也使舍此而徒討論其格調剽擬其字句抑末矣</small><br/>
　　<span id="yuan_you" about="#mwt590" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#yuan_you" class="mw-selflink-fragment">遠遊</a></span><small about="#mwt591" typeof="mw:Transclusion">此詩乃廣德元年春作<span class="date" title="762年">寶應元年</span>史朝義戰敗北渡河帥衛兵來戰又敗走所謂寇騎走者也</small><br/>
　　<span id="jian_zi_he_ren_ji_mi_fang" about="#mwt592" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#jian_zi_he_ren_ji_mi_fang" class="mw-selflink-fragment">賤子何人記迷方</a></span><small about="#mwt593" typeof="mw:Transclusion">一作芳</small>著<small about="#mwt594" typeof="mw:Transclusion">涉略切</small>處家竹風連野色江沫<small about="#mwt595" typeof="mw:Transclusion">莫葛切</small>擁春沙種藥扶衰病吟詩解嘆嗟似聞邊騎<small about="#mwt596" typeof="mw:Transclusion">去聲</small>走失喜問京華<small about="#mwt597" typeof="mw:Transclusion">首聯遠遊之迹三四言景五六遠遊之事末二言情　何人記言舊交已疏著處家謂行踪無定風竹江沙自況飄摇流蕩即景寓情善於變化　傳言未確故云似聞不覺失喜猶云失聲失笑顧注著一失字從前之揣摩憂慮當日之驚疑踊躍種種如畫　鮑照詩南國有儒生迷方獨淪誤杜臆迷</small><br/>
　　<small about="#mwt598" typeof="mw:Transclusion">方本論語遊必有方意江沫流水之浡莊子流沫四十里　宋之問詩失喜先臨鏡</small><br/>
　　<span id="chun_ri_zi_zhou_deng_lou_er_shou" about="#mwt599" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#chun_ri_zi_zhou_deng_lou_er_shou" class="mw-selflink-fragment">春日梓州登樓二首</a></span><small about="#mwt600" typeof="mw:Transclusion">黃鶴編在廣德元年春在梓州時作詩云隨春入故園戰場今始定盖是年春史朝義初滅也</small><br/>
　　行路難如此登樓望欲迷身無却少<small about="#mwt601" typeof="mw:Transclusion">去聲</small>壯跡有但<small about="#mwt602" typeof="mw:Transclusion">舊作但有</small>羈栖江水流城郭春風入鼓鼙<small about="#mwt603" typeof="mw:Transclusion">鞞同</small>雙雙新燕子依舊已銜泥<small about="#mwt604" typeof="mw:Transclusion">此章登樓而興羈旅之感　首聯情景並提次聯承行路下四承登樓　杜臆行路之難不一故用如此二字該之起語無限悲涼　衰年流落此身却無少壯而浪迹但有羈棲兩句各倒轉一字便語新而聲協矣　水流城下登樓所見風送鼓聲登樓所聞新燕巢樓而旅人無定對景傷情語意雙關數句中有梓有春有樓寫景言情相融入化　古樂府題有行路難王粲有登樓賦　古詩思為雙飛燕銜泥巢君室杜律首句有語似承上却是突起者如杖錫何來此秋風已颯然故人亦流落高義動乾坤行路難如此登樓望欲迷既飄忽又陡健此皆化境語也</small><br/>
　　<span id="tian_pan_deng_lou_yan_sui_chun" about="#mwt605" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#tian_pan_deng_lou_yan_sui_chun" class="mw-selflink-fragment">天畔登樓眼隨春</a></span><small about="#mwt606" typeof="mw:Transclusion">一作風</small>入故園戰場今始定移<small about="#mwt607" typeof="mw:Transclusion">晉作栘</small>柳更<small about="#mwt608" typeof="mw:Transclusion">一作豈</small>能存厭蜀交遊冷思吳勝事繁應<small about="#mwt609" typeof="mw:Transclusion">平聲</small>須理舟楫長嘯下<small about="#mwt610" typeof="mw:Transclusion">去聲</small>荆門<small about="#mwt611" typeof="mw:Transclusion">次章登樓而動去蜀之懷　上四遥望故園下四追思吳會盖恐北歸未能轉作東遊之想也　杜臆心之所至目亦隨之故登樓一望而天畔之眼遥入故園　朝義既平戰場定矣洛陽園柳能復存乎　公少遊吳越故思勝事自蜀江至吳必取道荆門也　蘇武詩行役在戰場　哀江南賦釣臺移柳非玉關之可望　袁山松宜都山川記南崖有山名荆門北岸有山名虎牙二山相對有象門然趙汸曰五言近體句中用一虛字斡旋詩家以為難若一句中用兩虛字抑揚見意惟老杜能之而陳後山妙得其法</small><br/>
　　<span id="you_gan_wu_shou" about="#mwt612" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#you_gan_wu_shou" class="mw-selflink-fragment">有感五首</a></span><small about="#mwt613" typeof="mw:Transclusion">鶴注此廣德元年逐時有感而作非止成於一時　盧注五章乃收京後追述當年時事盖痛其前又勉其後也</small><br/>
　　<span id="jiang" about="#mwt614" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#jiang" class="mw-selflink-fragment">將</a></span><small about="#mwt615" typeof="mw:Transclusion">去聲</small>帥蒙恩澤兵戈有歲年至今勞聖主何以報皇天白骨新交戰雲<small about="#mwt616" typeof="mw:Transclusion">趙汸作輪</small>臺舊拓邊乘槎斷消息無處覓張騫<small about="#mwt617" typeof="mw:Transclusion">首章歎節鎮不能禦寇　當時將帥負恩不知盡心報國以致邊土爭戰而敕使不歸後四句乃戰和兩意　勞聖主承兵戈報皇天承恩澤新戰之地即舊拓之邊傷今思昔也時李之芳使吐蕃被留經年故用張騫乘槎為喻　前漢黃霸傳左右之官皆將帥也　又數下恩澤　吳質書念蒙聖主恩　皇天比君楚辭皇天無私阿兮　北史高琳為後周名將周文帝宴羣公仍賦詩琳詩曰寄言竇車騎多謝霍將軍何以報天子沙漠淨妖氛何以報天句本此　魏許昌碑表白骨既交於曠野　温子昇為高敖曹謝表羣龍交戰　曰雲臺思開國功臣也　通鑑漢武帝曰輪臺西於車師千餘里杜佑曰輪臺渠犂地今在交河北庭界中其地相連　温子昇答齊神武敕開拓邊境為國立功　漢張騫傳騫以郎應募使月氐經匈奴匈奴留騫十餘載後亡歸漢朱注張騫窮河源無乘槎之説張華博物志海上有人每年八月乘槎到天河未嘗指言張騫宗懔歲時記乃云武帝令張騫尋河源乘槎而去趙蔡俱疑懔為訛或云張騫乘槎出東方朔内傳今此書失傳庾肩吾奉使江州詩漢使俱為客星槎共逐流正用此事也</small><br/>
　　<small about="#mwt618" typeof="mw:Transclusion">洪容齋續筆云前輩謂少陵當流離顛沛之際一飯不忘君故詩有云萬方頻送喜無乃聖躬勞至今勞聖主何以報皇天獨使至尊憂社稷諸君何以答昇平天子亦憂厭奔走諸公固合思昇平皆是心也</small><br/>
　　<span id="you_ji_yu_she" about="#mwt619" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#you_ji_yu_she" class="mw-selflink-fragment">幽薊餘蛇</a></span><small about="#mwt620" typeof="mw:Transclusion">樊作封</small>豕乾坤尚虎狼諸侯春不貢使<small about="#mwt621" typeof="mw:Transclusion">去聲</small>者日相望<small about="#mwt622" typeof="mw:Transclusion">平聲</small>慎勿吞青海無勞問越裳大君先息戰歸馬華<small about="#mwt623" typeof="mw:Transclusion">去聲</small>山陽<small about="#mwt624" typeof="mw:Transclusion">此章歎鎮將之擁兵　上二分提三四承首句五六承次句末二總結　蛇豕指河北降將虎狼指吐蕃羌夷諸侯不修職貢致煩朝使諭旨近在内地尚有隱憂況青海越裳能勤遠略乎盖由人君急於息戰以致國威不振也　左傳吳為封豕長蛇薦食上國　賈山至言秦以熊羆之力虎狼之心　董仲舒傳使者冠盖相望　朱注天寶後南詔叛唐歸吐蕃屢為邊患此詩青海指吐蕃越裳指南詔也　南史林邑國本漢日南郡象林縣古越裳界也杜氏通典交阯之南有越裳國周公居攝六年越裳重譯而獻白雉　易師上爻大君有命　宋之問詩漢皇未息戰　書武成篇歸馬於華山之陽</small><br/>
　　<small about="#mwt625" typeof="mw:Transclusion">此詩末二句向有三説舊注謂戒當時生事外夷者其説迂而不切觀吐蕃入寇郭子儀僅以二千騎從事亦何暇生事乎杜臆謂推原禍本因玄宗大開邊釁致貽患至今若早能息戰歸馬焉有此禍乎玩詩語意亦不相合按廣德元年史朝義既誅河北諸將皆降僕固懷恩奏留降將分帥河北唐世藩鎮之楇實自此始詩言息戰歸馬盖欲收鎮兵以實關内時子儀在京可為統領一以銷北顧之憂一以備西侵之患此最當時大計惟此計不行而後有吐蕃之陷京懷恩之犯闕不勝紛紛多事矣考大曆八年子儀入對謂河南等鎮殫屈禀給未始蒐擇請追赴關中勒步隊示金鼓則攻必破守必全久長之策也公之熟籌時事正與汾陽意同</small><br/>
　　洛下舟車入天中貢賦均日聞紅粟腐寒待翠華春莫取金湯固長令<small about="#mwt626" typeof="mw:Transclusion">平聲</small>宇宙新不過<small about="#mwt627" typeof="mw:Transclusion">平聲</small>行儉德盜賊本王臣<small about="#mwt628" typeof="mw:Transclusion">此章歎都洛之非計　上四述時議下四諷時事　議者謂帝幸東都其地舟車咸集貢賦道均且傳倉多積粟春待駕臨此特進言者之侈談耳豈知國家欲固金湯而新宇宙實不係乎此若能行儉德以愛人則盜賊本吾王臣耳何必為此遷都之役耶　單復注盜賊本王臣即撫我則后虐我則讎之謂也　顧注是年天興聖節諸道節度使獻金飾器用珍玩駿馬共值緡錢二十四萬常衮上言請却之不聽代宗漸有奢侈之志故以儉德規之　世説晉元帝問洛下消息　史記成王使召公復營洛邑曰此天下之中四方入貢道里均焉漢食貨志太倉之粟陳陳相因腐敗而不可食　上林賦建翠華之旗　賈誼曰金城湯池帝王萬世之業書慎乃儉德　詩莫非王臣楊德周曰盜賊本王臣駕馭撫綏俱在其中</small><br/>
　　<small about="#mwt629" typeof="mw:Transclusion">朱鶴齡曰唐江淮之粟皆輸洛陽轉運京師時劉晏主漕疏浚汴渠故言洛下舟車無阻貢賦大集當急布春和散儲粟以贍窮民　王道俊博議曰傷春詩有近傳王在雒及滄海欲東巡之句則此詩為傳聞代宗將幸東都而作也史稱喪亂以來汴水湮廢漕運自江漢抵梁洋迂險勞費廣德二年二月以劉晏為河南江淮轉運使時兵火之後中外艱食晏乃疏汴水歲運米數十萬石以給關中公之意唐建東都本備巡幸今汴洛之間貢賦道均且漕渠已通倉粟不乏只待翠華之臨耳勿謂洛陽陿阸無金湯可守乘此時而赫然東巡號令天下則宇宙長新矣盖能行恭儉之德則率土皆臣盜賊豈足慮哉王導論遷都云能弘衞文大帛之冠無往不可若不績其麻則樂土為墟公意正此意也　按此二説亦無據</small><br/>
　　丹桂風霜急青梧日夜凋由來强幹地未有不臣朝<small about="#mwt630" typeof="mw:Transclusion">音潮</small>授鉞親賢往卑宮制詔遥終依古封建豈獨聽簫韶<small about="#mwt631" typeof="mw:Transclusion">此章諷朝廷建宗藩以懾叛臣　上二即景託興引起强幹下文親賢封建即申明此意　桂比王室梧比宗藩曰急曰凋見其侵陵削弱矣惟國家本幹强固則節鎮自然臣服昔上皇在蜀一命親賢往鎮而制詔遂至遥傳此當時已行之成驗也今若依古封建之制可以坐銷亂萌何待聽簫韶而始見太平哉　黃生注卑宮承前儉德來　漢五行志成帝時童謠桂樹華不實黃雀巢其顛注桂赤色漢家象張正見詩丹桂有藂香　鮑照詩青梧葉方稀　後漢丁恭議古者封建諸侯不過百里强幹弱枝所以為治也　宋意疏春秋之義諸父昆弟無所不臣　六韜凡國有難君召將授以斧鉞　左傳分茅列土親賢並建注親賢同姓也晉武帝詔益州素號難治宜以重鎮親賢撫之　按<span class="date" title="756年">天寶十五載</span>七月丁卯上皇制以太子亨充天下兵馬元帥朔方河東河北平盧節度使南取長安洛陽此即親賢授鉞之制詔也時上皇初幸蜀中行宮草創故曰卑宮　魏都賦察卑宮於夏禹　劉勰曰古者王言同稱為命秦并天下改命曰制令曰詔　肅宗<span class="date" title="759年">乾元二年</span>以趙王係為兵馬元帥詔曰靖難平兇必資於金革總戎授律實仗於親賢<span class="date" title="762年">寶應元年</span>代宗即位以雍王适為元帥詔曰國之大事兵馬為先朝有舊章親賢是屬此肅代兩朝授鉞親賢相沿為定制矣　虞書簫韶九成</small><br/>
　　<small about="#mwt632" typeof="mw:Transclusion">盧元昌曰公是年為閬州進論巴蜀安危表一則曰願陛下度長計大速以親賢出鎮再則曰必以親賢委之節鉞此古維城磐石之義終曰臣特望以親賢為總戎者意在根固流長國家萬代之利與此詩相表裏</small><br/>
　　<span id="kou" about="#mwt633" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#kou" class="mw-selflink-fragment">寇</a></span><small about="#mwt634" typeof="mw:Transclusion">一作盜</small>滅人還亂兵殘將<small about="#mwt635" typeof="mw:Transclusion">去聲</small>自疑登壇名絕假報主<small about="#mwt636" typeof="mw:Transclusion">一作執玉</small>爾何遲領郡輒無色之官皆有詞願聞哀痛詔端拱問瘡痍<small about="#mwt637" typeof="mw:Transclusion">此章慨當時重節鎮而輕郡守　上四責諸將之跋扈下四傷州郡之誅求　寇滅而人還亂者由兵少而將自疑也在諸將實封爵土絕非假攝者比何以不思報主而反懷貳心耶且節鎮權重則徵歛日繁郡守不得自主故領郡常無氣色而之官每有怨詞代宗端拱方新何不下哀痛之詔以恤窮民乎知恤民疾苦則當重司牧之任以免節鎮之牽制也　杜臆僕固懷恩恐賊平寵衰奏留薛嵩等分帥河北此兵殘將自疑也田承嗣舉管内戶口壯者皆籍為兵又選驍騎萬人自衛謂之牙兵此寇滅人還亂也　殘乃殘少之殘非殘害之殘　後漢公孫述傳光武下詔曰勿以來歙岑彭受害自疑　邵注漢高帝築壇拜韓信為大將　顧注廣德元年諸道節度使並加實封所謂名絕假也　漢書韓信傳信使人言曰齊邊楚不為假王以鎮之其勢不定帝曰大丈夫定諸侯即為真王耳何以假為趙注名絕假言真拜之非特假節而已　宋玉神女賦比之無色　漢書蕭望之便道之官　左傳我有詞也　盧注哀痛詔即是年柳伉疏中天下其許朕自新之意邵注漢武帝末年下哀痛之詔以自悔過隋焬帝詩端拱朝萬國　季布傳創痍未瘳創瘡同王嗣奭杜臆曰詩人尚風其弊也烟雲花草湊砌成篇核其歸存恍無定處杜詩宗雅頌比興少而賦多如此五首皆賦也即用比興意有所主總歸於賦故情景不一而變化無窮一時感觸而千載長新　又曰讀此五詩皆救時之碩畫報主之赤心自許稷契真非虛語耳食者謂公志大才疏良可悲矣黃生曰七律之諸將責人臣也五律之有感諷人君也然此雖諷人君未嘗不責其臣以疆圉國事敗壞至此皆人臣之罪也公平日諄諄論社稷憂時事者大指盡此五首　又曰此五首在公生平為大抱負即全集之大本領從來讀杜詩者並未拈出　又曰末首通結數章之意而歸本於主德所謂君仁莫不仁君正莫不正而惟務格君之心者具於此見之讀此五章猶以詩人目少陵者非惟不知人兼亦不知言矣</small><br/>
　　<span id="chun_ri_xi_ti_nao_hao_shi" about="#mwt638" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#chun_ri_xi_ti_nao_hao_shi" class="mw-selflink-fragment">春日戲題惱郝使</a></span><small about="#mwt639" typeof="mw:Transclusion">去聲</small>君兄<small about="#mwt640" typeof="mw:Transclusion">一本無兄字　鶴注<span class="date" title="762年">寶應元年</span>十一月公至通泉時郝招飲出二姬以侑樽次年春公在梓州因作此詩以戲之此廣德元年作</small><br/>
　　<span id="shi" about="#mwt641" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#shi" class="mw-selflink-fragment">使</a></span><small about="#mwt642" typeof="mw:Transclusion">去聲</small>君意<small about="#mwt643" typeof="mw:Transclusion">一作俊</small>氣凌青霄憶昨歡娛常見招細馬時鳴金騕褭佳人屢出董嬌饒<small about="#mwt644" typeof="mw:Transclusion">此追敘通泉之宴　郝常見招即其意氣馬乃佳人所乘者故下文有再騁之句　北山移文干青霄而直上唐書凡馬有左右監以别其麤良細馬稱左麤馬稱右黃希曰馬謂之金騕褭因漢武帝鑄金為麟趾褭蹄詩人遂用之盧照鄰詩漢家金騕褭　玉臺新咏宋子</small><br/>
　　<small about="#mwt645" typeof="mw:Transclusion">侯曾有董嬌饒詩</small>東流江水西飛燕可惜春光不相見願攜王趙兩紅顏再騁肌膚如素<small about="#mwt646" typeof="mw:Transclusion">吳作雪</small>練<small about="#mwt647" typeof="mw:Transclusion">此望郝攜妓而來自通回梓郝在東公在西故借水流燕飛以起興不相見指佳人而言王趙乃使君家妓　江水即射洪江　古樂府東飛伯勞西飛燕黃姑織女時相見　沈約詩遙裔發海鴻連翩出簷燕春秋更去來參差不相見　又恩倖傳論素練丹魄至皆兼兩</small>通泉百里近梓州請<small about="#mwt648" typeof="mw:Transclusion">一作諸</small>公一來開我愁舞處重<small about="#mwt649" typeof="mw:Transclusion">平聲</small>看<small about="#mwt650" typeof="mw:Transclusion">平聲</small>花滿面樽前還有錦纏頭<small about="#mwt651" typeof="mw:Transclusion">末再致盼望之詞百里攜妓勢所不能亦空想花容而已故曰戲曰惱也　此章三段各四句　九域志通泉在梓州東南百三十里兹云百里舉成數言耳　酉陽雜俎今婦人面飾用花子起自昭容上官氏所製以掩點跡　杜田曰唐明皇宴於清元小殿自打羯鼓曲終戲謂八姨曰樂籍今日有幸約供奉夫人請一纏頭王洙曰唐王元寶富而無學識嘗會賓客親友謂之曰昨日必多佳談元寶視屋良久曰但費錦纏頭耳</small><br/>
<br/>
<br/>
<br/>
<br/>
<br/>
<br/>
<br/>
<br/>
　　<span about="#mwt652" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷11#du_shi_xiang_zhu_juan_shi_yi" class="mw-selflink-fragment">杜詩詳註卷十一</a></span><br/>
&lt;集部,別集類,漢至五代,杜詩詳註&gt;</p></div><meta typeof="mw:Includes/OnlyInclude/End"/>

</div><div class="licenseContainer licenseBanner dynlayout-exempt" about="#mwt6">
<div><div><div><div>
<p><span class="imageLeft"><span typeof="mw:File"><span><img alt="" resource="./File:PD-icon.svg" src="images/c29_PD_icon.svg_48px_PD_icon.svg.png" decoding="async" data-file-type="drawing" class="mw-file-element" style="width:48; height:48; " data-title="PD-icon.svg-48px-PD-icon.svg.png"/></span></span></span></p>
</div><div>
<div>
<p>本作品在全世界都属于<b><a rel="mw:WikiLink/Interwiki" href="https://zh.wikipedia.org/wiki/公有领域" title="w:公有领域" class="extiw">公有领域</a></b>，因为作者逝世已经超过100年，并且于1929年1月1日之前出版。</p>
</div>
</div><div>
<p><span class="noimageRight"/></p>
</div></div></div></div>
<div class="licensetpl">
<p><span class="licensetpl_short">Public domain</span><span class="licensetpl_long">Public domain</span><span class="licensetpl_link_req">false</span><span class="licensetpl_attr_req">false</span></p>
</div>
</div></section></body></html>
