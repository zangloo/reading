<?xml version="1.0" encoding="UTF-8" standalone="yes"?>
<!DOCTYPE html>
<html xmlns="http://www.w3.org/1999/xhtml" xml:lang="zh" dir="ltr"><head><meta charset="UTF-8"/><link type="text/css" rel="stylesheet" href="main.css"/><title>卷二十五</title><style typeof="mw:Extension/templatestyles" about="#mwt4"><![CDATA[.mw-parser-output .kaiti,.mw-parser-output .Kaiti,.mw-parser-output .KaiTi,.mw-parser-output .template-kai{font-family:"Kaiti SC",TH-Khaai-TP0,TH-Khaai-TP2,TH-Feon-A,楷体,KaiTi,楷体_GB2312,KaiTi_GB2312,FandolKai,华文楷体,STKaiti,TH-Khaai-PP0,TH-Khaai-PP2,Kai,"Kaiti TC",BiauKai,"AR PL UKai CN",標楷體,DFKai-SB,"AR PL UKai HK","AR PL UKai TW",全字庫正楷體,TW-Kai,EUDCKAI,cursive}.mw-parser-output .template-kai:lang(zh-hant),.mw-parser-output .template-kai:lang(zh-hk),.mw-parser-output .template-kai:lang(zh-mo),.mw-parser-output .template-kai:lang(zh-tw),.mw-parser-output .template-kai:lang(nan-tw),.mw-parser-output .template-kai:lang(hak-tw){font-family:"Kaiti TC",標楷體,DFKai-SB,"AR PL UKai HK","AR PL UKai TW",BiauKai,Kai,全字庫正楷體,TW-Kai,"Kaiti SC",TH-Khaai-PP0,TH-Khaai-PP2,TH-Khaai-TP0,TH-Khaai-TP2,TH-Feon-A,楷体,KaiTi,楷体_GB2312,KaiTi_GB2312,FandolKai,华文楷体,STKaiti,"AR PL UKai CN",EUDCKAI,cursive}]]></style><style typeof="mw:Extension/templatestyles mw:Transclusion" about="#mwt6"><![CDATA[.mw-parser-output .licenseContainer{box-sizing:border-box;margin-top:1em;margin-bottom:0.25em;clear:both;width:auto;page-break-before:always;break-before:page}.mw-parser-output .licenseContainer>div:first-child{display:table;border:2px solid #88A;border-collapse:collapse;border-spacing:0 0;empty-cells:hide;box-sizing:border-box;margin:0 auto 0 auto;width:100%;background-color:#F7F8FF}.mw-parser-output .licenseContainer>div:first-child>div:first-child{display:table-row-group}.mw-parser-output .licenseContainer>div:first-child>div:first-child>div:first-child{display:table-row}.mw-parser-output .licenseContainer>div:first-child>div:first-child>div:first-child>div{display:table-cell;padding:5px;vertical-align:middle;width:auto}.mw-parser-output .licenseContainer>div:first-child>div:first-child>div:first-child>div:first-child{text-align:left}.mw-parser-output .licenseContainer>div:first-child>div:first-child>div:first-child>div:nth-child(2){text-align:center}.mw-parser-output .licenseContainer>div:first-child>div:first-child>div:first-child>div:nth-child(2)>div{width:100%}.mw-parser-output .licenseContainer>div:first-child>div:first-child>div:first-child>div:nth-child(2)>div:first-child{display:block;margin:0 auto 0 auto;text-align:left}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2){display:table;border-top:1px solid #88A}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div{display:table-cell;vertical-align:middle}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div:first-child{text-align:center;padding:5px 0;width:40px}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div:nth-child(2){text-align:left;padding:5px;font-size:92%}.mw-parser-output .licenseContainer>div:first-child>div:first-child>div:first-child>div:nth-child(3){text-align:right}.mw-parser-output .licensetpl{display:none}.mw-parser-output .licenseContainer.wst-collapsible-box{clear:both;margin:0.25em 0 0.25em 0;font-size:95%;background-color:#f7f8ff;border:2px solid #88A;text-align:left;line-height:1.6}.mw-parser-output .wst-license-container-title{display:inline-block;padding:0.5em}.mw-parser-output .wst-license-container-content{background:transparent;margin:0;padding:3px;text-align:left}.mw-parser-output .licenseContainer.warningLicenseContainer>div:first-child{border-color:#b22222;background-color:#ffeeee}.mw-parser-output .licenseContainer.warningLicenseContainer>div:first-child>div:first-child>div:first-child>div:nth-child(2)>div:nth-child(2){border-color:#b22222}]]></style></head><body class="mw-content-ltr sitedir-ltr ltr mw-body-content parsoid-body mediawiki mw-parser-output" dir="ltr" xml:lang="zh"><section data-mw-section-id="0"><table style="width:100%; margin-top:0px;border:1px solid #a66a4e; background-color: #daad98; text-align:center;" about="#mwt2" typeof="mw:Transclusion">
<tbody><tr>
<td class="noprint" style="width:0; text-align:left; font-size:small;"><span style="color:#a66a4e">←</span> <a rel="mw:WikiLink" href="c25_du_shi_xiang_zhu__si_ku_quan_shu_ben__juan24.xhtml" title="杜詩詳註 (四庫全書本)/卷24">卷二十四</a></td>
<td style="width:50%;">杜詩詳註　卷二十五</td>
<td class="noprint" style="width:25%; text-align:right; font-size:small;"><a rel="mw:WikiLink" href="c27_du_shi_xiang_zhu__si_ku_quan_shu_ben__juan_shang.xhtml" title="杜詩詳註 (四庫全書本)/卷上">卷上</a>  <span style="color:#a66a4e">→</span></td></tr>
</tbody></table><span about="#mwt2">
</span><div class="kaiti" style="overflow: auto; height:90%; width:100%; writing-mode: vertical-rl; -webkit-writing-mode: vertical-rl; -o-writing-mode: vertical-rl; -ms-writing-mode: tb-rl;writing-mode: tb-rl; layout-flow: vertical-ideographic; overflow:auto; float:right;   font-size:150%; *display: inline; overflow: auto; padding: 9px; " about="#mwt2">
<meta typeof="mw:Includes/OnlyInclude"/><div class="poem" typeof="mw:Extension/poem" about="#mwt575"><p>　　欽定四庫全書<br/>
　　<span id="du_shi_xiang_zhu_juan_er_shi_wu" about="#mwt9" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_shi_xiang_zhu_juan_er_shi_wu" class="mw-selflink-fragment">杜詩詳註卷二十五</a></span><br/>
　　翰林院編修仇兆鰲撰<br/>
　　<span id="wei_lang_zhou_wang_shi_jun" about="#mwt9" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_shi_xiang_zhu_juan_er_shi_wu" class="mw-selflink-fragment">為閬州王使君進論巴蜀安危表</a></span><br/>
　　<small about="#mwt10" typeof="mw:Transclusion">廣德元年作。</small><br/>
　　臣某言：伏自陛下平山東，收燕薊，泊<small about="#mwt11" typeof="mw:Transclusion">一作自</small>海隅萬里，百姓感動，喜王業再康<small about="#mwt12" typeof="mw:Transclusion">一作造</small>，瘡痏蘇息。陛下明聖，社稷之靈，以至於此。然河南河北，貢賦未入，江淮轉輸，異於曩時，惟獨劍南，自用兵以來，税斂則殷，部領不絕，瓊林諸庫，仰給最多。是蜀之土地膏腴，物產繁富，足以供王命也。近者，賊臣惡子，頻有亂常，巴蜀之人，横被煩費，猶自勸勉，充備百役，不敢怨嗟。吐蕃今下松維等州，<small about="#mwt13" typeof="mw:Transclusion">朱鶴齡注：事在廣德元年。</small>成都已不安矣。楊琳師再脅普合，<small about="#mwt14" typeof="mw:Transclusion">朱注：楊琳，即楊子琳。<span class="book-name">通鑑</span>：<span class="date" title="765年">永泰元年</span>：瀘州牙將楊子琳舉兵討崔肝。此云再脅普、合，其事未詳。<span class="book-name">唐書</span>：普合二州，俱屬劍南道。</small>顒顒<small about="#mwt15" typeof="mw:Transclusion">一作顆顆</small>兩川，不得相救，百姓騷動，未知所裁。況臣本州，山南所管，初置節度，庶事草創，豈暇力及東西兩川矣。<small about="#mwt16" typeof="mw:Transclusion">朱注：䦘州，<span class="book-name">舊書</span>、<span class="book-name">通典</span>、<span class="book-name">通志</span>俱屬劍南東道，<span class="book-name">新書</span>屬山南西道，此云本州山南所管，與<span class="book-name">新書</span>合。　<span class="book-name">唐書·方鎮表</span>：廣德元年，升山南西道防禦守捉使為節度使，尋降為觀察使，領梁、洋、集、壁等十三州，治梁州。</small>伏願陛下聽政之餘，料巴蜀之理亂，審救援之得失，定兩川之異同，問分管之可否。度長計大，速以親賢出鎮，哀罷<small about="#mwt17" typeof="mw:Transclusion">音疲</small>人以安反仄。犬戎侵軼，羣盜窺伺，庶可遏矣。而三蜀，大<small about="#mwt18" typeof="mw:Transclusion">一作天</small>府也，徵取萬計，陛下忍坐見其狼狽哉。不即為之，臣竊恐蠻夷得恣屠割耳，實為陛下有所痛惜。必以親王，委之節鉞，此古之維城磐石之義明矣，陛下何疑哉。在選<small about="#mwt19" typeof="mw:Transclusion">一作近</small>擇親賢，加以醇厚明哲之老為之師傅，則萬無覆敗之跡，又何疑焉。其次付重臣舊德，智略經久，舉事允愜，不隕穫於蒼黃之際，臨危制變之明者，觀其樹勳庸<small about="#mwt20" typeof="mw:Transclusion">一作猷</small>於當時，扶泥塗於已墜。<small about="#mwt21" typeof="mw:Transclusion">朱注：今本「之際」以下二十三字，誤在後鎮撫不缺句之下。</small>整頓理體，竭露臣節，必見方面小康也。今梁州既置節度，與成都足以久遠相應矣。東川更分管數州於内，幕府取給，破弊滋甚，若兵馬悉付西川，梁州益坦為聲援，是重斂之下，免出<small about="#mwt22" typeof="mw:Transclusion">一作至</small>多門，西南之人，有活望矣。<small about="#mwt23" typeof="mw:Transclusion">朱注：東川與山南接壤，山南既增節度，東川兵馬便可并付西川，减省幕府繁費。高適奏請罷東川節度，以一劍南，西山不急之城，稍以減削，意亦與公同也。</small>必以戰伐未息，勢資多軍，應須遣朝廷任使舊人，授之使節留後之寄，綿歷歲時，非所以塞衆望也。<small about="#mwt24" typeof="mw:Transclusion">朱注：時章梓州彜為東川留後，故云。</small>臣於所守封<small about="#mwt25" typeof="mw:Transclusion">一作分</small>界，連接梓州，正可為成都東鄙，其中别作法度，亦不足成要害哉，徒擾人矣。伏惟明主裁之，敕<small about="#mwt26" typeof="mw:Transclusion">一作又</small>天下徵收赦文，減省軍用外諸色雜賦名目，伏願省之又省之<small about="#mwt27" typeof="mw:Transclusion">一本省之俱作損之</small>，劍南諸州，亦困<small about="#mwt28" typeof="mw:Transclusion">一作因</small>而復振矣。將相之任，内外交遷，西川分閫<small about="#mwt29" typeof="mw:Transclusion">一作壺</small>，以仗賢俊，愚臣特望以親王總戎者，意在根固流長，國家萬代之利也，敢輕易而言。次請慎擇重臣，亦願任使舊人，鎮撫不缺。借如犬戎俶擾，臣素知之。臣之兄承訓，自没蕃以來，長望生還，偽親信於贊普<small about="#mwt30" typeof="mw:Transclusion">註見詩集</small>，探其深意，意者報復摩彌青海之役決矣。<small about="#mwt31" typeof="mw:Transclusion">朱注：<span class="book-name">唐書</span>鄯州註：度西月河一百十里，至多彌國。摩彌，疑即多彌。青海，註見詩集。</small>同謀誓衆，於前後沒落之徒，曲成翻動，陰合應接，積有歲時。每漢使回，蕃使至，帛書隱語，累嘗懇論。臣皆封進，上聞屢達，臣兄承訓，憂國家緣邊之急，願亦勤矣。況臣本隨兄在蜀，向二十年，兄既辱身蠻夷，相見無日，臣比未忍離蜀者，望兄消息時通，所以戮力邊隅，累踐班秩。補拙之分淺，待罪之日深，蜀之安危，敢竭聞見，臣子之義，貴有所盡於君親。愚臣迂闊之說，萬一少裨聖慮，遠人之福也，愚臣之幸也。昨竊聞諸道路云<small about="#mwt32" typeof="mw:Transclusion">一無云字</small>，吐蕃已來，草竊岐隴，逼近咸陽。<small about="#mwt33" typeof="mw:Transclusion"><span class="book-name">唐書</span>：廣德元年七月，吐蕃入大震關，八月寇奉天、武功。</small>似是之間，憂憤隕迫，益增尸祿寄重之懼，寤寐報効之懇。謹冒死具巴蜀成敗形<small about="#mwt34" typeof="mw:Transclusion">一作之</small>勢，奉表以聞。<br/>
　　<span id="wei_kui_fu_bai_dou_du_xie_shang_biao" about="#mwt35" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#wei_kui_fu_bai_dou_du_xie_shang_biao" class="mw-selflink-fragment">為夔府柏都督謝上表</a></span><br/>
　　<small about="#mwt36" typeof="mw:Transclusion">柏都督，注見詩集。</small><br/>
　　臣某言：伏見月日制，授臣某官，祗拜休命，内顧隕越，策駑馬之力，冒累踐之寵。自數勳力，萬無一稱，再三怵愓，流汗至踵，謹以某月日到任上訖。臣某，誠戰誠懼，頓首頓首，死罪死罪。伏以陛下，君父任使之久，掩臣子不逮之過，就其小效，復分深憂。察臣劍南區區，恐失臣節如彼。加臣頻煩<small about="#mwt38" typeof="mw:Transclusion">一作繁</small>階級，鎮守要衝如此。勉勵疲鈍，伏揚陛下之聖德，愛惜陛下之百姓，先之以簡易，閒<small about="#mwt40" typeof="mw:Transclusion">音閑</small>之以樂業，均之以賦斂，終之以敦勸，然後畢禁將士之暴，弘洽主客之宜，示以刑典難犯之科，寬以困窮計無所出哀今之人，庶古之道。内救惸獨，外攘師寇。上報君父，曲盡<small about="#mwt41" typeof="mw:Transclusion">一作蓋</small>庸拙之分。下循臣子，勤補失墜之目。灰粉骸骨，以備守官。伏惟恩慈，胡忍容易，愚臣之願也，明主之望也。限以所領，未遑謁對，無任兢灼之極，謹遣某官，奉表陳謝以聞。臣誠喜誠懼，死罪死罪。<br/>
　　<span id="wei_bu_yi_jian_cen_can_zhuang" about="#mwt42" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#wei_bu_yi_jian_cen_can_zhuang" class="mw-selflink-fragment">為補遺薦岑參狀</a></span><br/>
　　宣議郎、試大理評事、攝監察御史、賜緋魚袋岑參<br/>
　　右臣等竊見，岑參識度清遠，議論雅正，佳名蚤立<small about="#mwt43" typeof="mw:Transclusion">一作上</small>，時輩所仰。今諌諍之路大開，獻替之官未備。恭惟近侍，實藉茂材。臣等謹詣閤門，奉狀陳薦以聞，伏聽進止。<br/>
　　<span class="date" title="757年">至德二載</span>六月十二日左拾遺内供奉臣裴　薦等狀<br/>
　　左拾遺内供奉臣杜　甫<br/>
　　左補闕臣　　　韋少游<br/>
　　右拾遺内供奉臣魏齊聃<br/>
　　右拾遺内供奉臣孟昌浩<br/>
　　<span id="feng_xie_kou_chi" about="#mwt42" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#wei_bu_yi_jian_cen_can_zhuang" class="mw-selflink-fragment">奉謝口敕放三司推問狀</a></span><br/>
　　<small about="#mwt48" typeof="mw:Transclusion">本傳：甫與房琯為布衣交，琯以客<span class="name">董庭蘭</span>罷宰相，甫上疏，言罪細，不宜免大臣。帝怒，詔三司推問，宰相張鎬救之得解。朱按：<span class="book-name">唐書</span>：韋陟除御史大夫，會杜甫論房琯，詞意迂慢，帝令陟與崔光遠、顏真卿按之。陟奏，甫言雖狂，不失諫臣體，帝由是疏之。觀此，則當時論救者，不獨一張鎬矣。</small><br/>
　　右臣<span class="name">甫</span>，智識淺昩，向所論事，涉近激訐，違忤聖旨。既下有司，具已舉劾，甘從自棄，就戮為幸。今日巳時，中書侍郎平章事<span class="name">張鎬</span>奉宣口敕，宜放推問，知臣愚戅，赦臣萬死，曲成恩造，再賜骸骨。臣<span class="name">甫</span>誠頑誠蔽，死罪死罪。臣<small about="#mwt50" typeof="mw:Transclusion"><span class="book-name">英華</span>有比字</small>以陷身賊庭，憤惋成疾，實從間道，獲謁<small about="#mwt51" typeof="mw:Transclusion">一作面</small>龍顏。猾逆未除，愁痛難遏，猥厠袞職，願少裨補。竊見<span class="name">房琯</span>，以宰相子，<small about="#mwt52" typeof="mw:Transclusion"><span class="name">朱</span>注：<span class="name">琯</span>父<span class="name">融</span>，相<span class="name">武后</span>。<span class="book-name">唐書·宰相表</span>：<span class="date" title="704年">長安四年</span>十月，懷州長史<span class="name">房融</span>為正諫大夫、同鳳閣鸞臺平章事。<span class="name">中宗</span>即位，除名，流<span class="place">高州</span>。</small>少自樹立，晚為醇儒，有大臣體，時論許<span class="name">琯</span>必位至公輔，康濟元元。陛下果委以樞密，衆望甚允。觀<span class="name">琯</span>之深念主憂，義形於色，況畫一保泰，其素所蓄積者已。而<span class="name">琯</span>性失於簡，酷嗜鼓琴。<span class="name">董庭蘭</span>，今之琴工，<small about="#mwt53" typeof="mw:Transclusion">朱注：<span class="dynasty">唐</span><span class="name">劉啇</span><span class="book-name">胡笳曲序</span>：<span class="name">蔡文姬</span>善琴，能為離鸞别鶴之操，後<span class="name">董生</span>以琴寫胡笳聲為十八拍，今胡弄是也。<span class="name">李肇</span><span class="book-name">國史補</span>：<span class="name">董庭蘭</span>善沉聲、祝聲，蓋大小胡笳云。</small>遊<span class="name">琯</span>門下有日，貧病之老，依倚為非。<span class="name">琯</span>之愛惜人情，一至於玷汙。臣不自度量<small about="#mwt54" typeof="mw:Transclusion">度音鐸，量音良</small>，歎其功名未垂而志氣挫衂，覬望陛下棄細錄大，所以冒死稱述。何思慮未<small about="#mwt55" typeof="mw:Transclusion"><span class="book-name">英華</span>作未，集作始</small>竟，闕於再三。陛下貸以仁慈，憐其懇到，不書狂狷之過，復解網羅之急，是古之深容直臣，勸勉來者之意。天下幸甚，天下幸甚，豈小臣獨蒙全軀就列，待罪而已。無任先懼後喜之至，謹詣閤門，進狀奉謝以聞。<br/>
　　<span class="date" title="757年">至德二載</span>六月一日，宣議郎行在<small about="#mwt57" typeof="mw:Transclusion">一本無在字</small>左拾遺，臣<span class="name">杜甫</span>狀進。<br/>
　　<small typeof="mw:Transclusion">錢謙益曰：朱長文<span class="book-name">琴史</span>云：董庭蘭，隴西人，唐史謂其為房琯所昵，數通賕謝，為有司劾治，而房公由此罷去。杜子美亦云：庭蘭游琯門下有日，貧病之老，依倚為非，琯之愛惜人情，一至於玷汙。而薛易簡稱庭蘭不事王侯，散髮林壑者六十載，貌古心遠，意閒體和，撫絃韻聲，可感鬼神。天寶中，給事中房琯，好古君子也，庭蘭聞義而來，不遠千里。予因此説，亦可以觀房公之過而知其仁矣。當房公為給事中也，庭蘭已出其門，後為相，豈能遽絕哉。又賕謝之事，吾疑譖琯者為之，而庭蘭朽耄，豈能辨釋，遂被惡名耳。房公貶廣漢，庭蘭詣之，公無慍色。唐人有詩云：「七條絃上五音寒，此樂求知自古難。唯有開元房太尉，始終留得董庭蘭。」按薛易簡以琴待詔翰林，在天寶中，子美同時人也，其言必信。伯原<span class="book-name">琴史</span>，千載而下，為庭蘭雪此惡名，白其厚誣，不獨正唐史之謬，兼可以補子美之闕矣。</small><br/>
　　<span id="wei_hua_zhou_guo_shi_jun" about="#mwt42" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#wei_bu_yi_jian_cen_can_zhuang" class="mw-selflink-fragment">為華州郭使君進滅殘寇形勢圖狀</a></span><br/>
　　右臣竊以逆賊，束身檻中，奔走無路，尚假餘息，蟻聚苟活之日久。<small about="#mwt58" typeof="mw:Transclusion">朱注：<span class="book-name">通鑑</span>：<span class="date" title="757年">至德二載</span>冬十月，廣平王入東京，安慶緒走保鄴郡，諸將<span class="name">阿史那承慶</span>等，散投常山趙郡。旬日間，蔡希德自上黨，田承嗣自潁川，武令珣自南陽，各帥所部兵歸之，又召募河北諸郡人，衆至六萬，軍聲復振。</small>陛下猶覬其匍匐相率，降款盡至，廣務寬大之本，用明惡<small about="#mwt59" typeof="mw:Transclusion">烏故切</small>殺之德，故大軍雲合，蔚然未進。上以稽王師有征無戰之義，下以成古先聖哲之用心，兹事玄遠，非愚臣所測。臣聞<span class="book-name">易</span>載隨時，不俟終日。先王之用刑也，抑亦小者肆諸市朝，大者陳諸原野。今殘孽雖窮蹙日甚，自救不暇，尚慮其逆帥望秋高馬肥之便，蓄突圍拒轍之謀，大軍不可空勤轉輸之粟，諸將宜窮犄角之進。頃者，河北初收數州，思明降表繼至。<small about="#mwt60" typeof="mw:Transclusion">朱注：<span class="book-name">通鑑</span>：<span class="date" title="757年">至德二載</span>十二月，史思明囚阿史那承慶等，遣其將竇子昂奉表，以所部十三州及兵八萬來降，并帥其河東節度使高秀巖以所部來降。思明以其將<span class="name">薛萼</span>攝恒州刺史，子朝義攝冀州刺史，以其將令狐彰為博州刺史。<span class="name">烏承恩</span>所至，宣布詔旨，滄、瀛、安、深、德、棣等州皆降，雖相州未下，河北率為唐所有矣。</small>實為平盧兵馬，在賊左脅，<small about="#mwt61" typeof="mw:Transclusion">朱注：<span class="book-name">唐書·方鎮表</span>：<span class="date" title="717年">開元五年</span>，營州置平盧軍使，七年，升為平盧軍節度。<span class="book-name">通鑑</span>：<span class="date" title="757年">至德二載</span>，<span class="place">安東</span>都護<span class="name">王玄志</span>與<span class="place">平盧</span>將<span class="name">侯希逸</span>，襲殺偽平盧節度徐歸道，又遣兵馬使董秦，將兵以葦筏度海，與大將田神功擊平原樂安，下之。平盧在幽燕之東，故曰左脅。</small>賊動靜乏<small about="#mwt62" typeof="mw:Transclusion">一作之</small>利，制不由己，則降附可知。今大軍盡離河北，逆黨意必寬縱，若萬一軼略河縣，草竊秋成，臣伏請平盧兵馬及許叔冀等軍，<small about="#mwt63" typeof="mw:Transclusion">據下三段，各以等軍為句，此處軍字下當有從字。</small>從鄆州西北渡河，<small about="#mwt64" typeof="mw:Transclusion">朱注：<span class="book-name">唐書</span>：鄆州，隋東平郡之須昌縣，屬河南道。<span class="book-name">通鑑</span>：<span class="date" title="757年">至德二載</span>七月，靈昌太守許叔冀為賊所圍，救兵不至，拔衆奔彭城。<span class="date" title="758年">乾元元年</span>八月，以青、登等五州節度使許叔冀為滑、濮等六州節度使。公作狀時，叔冀尚未鎮滑、濮，故欲從鄆州也。</small>先衝收魏，<small about="#mwt65" typeof="mw:Transclusion">朱注：<span class="book-name">唐書</span>：魏州，漢魏郡元城縣地，屬河北道。時為安慶緒所據。</small>或近軍志避實擊虛之義也。伏惟陛下圖之，遣李銑、殷仲卿、孫青漢等軍，<small about="#mwt66" typeof="mw:Transclusion">朱注：李銑上元初領淮西節度副使，殷仲卿上元初自青州刺史領淄、沂、滄、德、棣等州節度使，孫青漢無考。</small>邐迤渡河佐之，收其<span class="place">貝</span>、<span class="place">博</span>。<small about="#mwt67" typeof="mw:Transclusion">朱注：<span class="book-name">唐書</span>：貝州，隋清河郡。博州，隋武陽郡之聊城縣，俱屬河北道。</small>賊之精銳，撮在相魏衛之州，<small about="#mwt68" typeof="mw:Transclusion">朱注：<span class="book-name">唐書</span>：相州，漢魏郡。衛州，隋汲郡。俱屬河北道。</small>賊用仰魏而給，賊若抽其銳卒，渡河救魏博，臣則請朔方、伊西、北庭等軍，<small about="#mwt69" typeof="mw:Transclusion">朱注：<span class="book-name">通鑑</span>：<span class="date" title="758年">乾元元年</span>八月，朔方節度使郭子儀詣行營。　三月，鎮西、北庭行營節度使李嗣業屯河内。</small>渡沁水，<small about="#mwt70" typeof="mw:Transclusion">沁水，在澤州。</small>收相衛。賊若迴戈距我兩軍，<small about="#mwt71" typeof="mw:Transclusion">朱注：謂郭子儀、李嗣業之軍。</small>臣又請郭<small about="#mwt72" typeof="mw:Transclusion">當作𡻳，音廓</small>口、祁縣等軍，<small about="#mwt73" typeof="mw:Transclusion">朱按：<span class="book-name">唐書</span>：𡻳縣，屬代郡都督府。𡻳口疑在其境。<span class="book-name">通鑑注</span>：𡻳口在洛州邯鄲縣西，蓋即壼關之險也。<span class="book-name">舊書</span>：𡻳口，在相州西山。　祁縣，本漢縣，屬并州太原府。　時李光弼為河東節度使，王思禮兼領澤潞節度使。𡻳口、祁縣等軍，當指二鎮之兵也。</small>驀<small about="#mwt74" typeof="mw:Transclusion">音麥</small>嵐風馳，<small about="#mwt75" typeof="mw:Transclusion">朱云：或作暮嵐風馳，一作驀嵐馳，一作驀山風馳。<span class="name">張溍</span>讀作驀嵐馳屯</small>屯據林慮縣界，<small about="#mwt76" typeof="mw:Transclusion">朱注：<span class="book-name">唐書</span>：嵐州，本隋樓煩郡之嵐城縣，屬河東道。　林慮，即漢隆慮縣，屬相州。</small>候其形勢漸進。又遣季廣琛、魯炅等軍，<small about="#mwt78" typeof="mw:Transclusion">朱注：時季廣琛為鄭蔡節度使，魯炅為淮西節度使。</small>進渡河，收黎陽、臨河等縣。<small about="#mwt79" typeof="mw:Transclusion">朱注：<span class="book-name">唐書</span>：黎陽，屬衛州臨河縣，析黎陽置，屬相州。</small>相與出入犄角，逐便撲滅，則慶緒之首，可翹足待之而已。是亦恭行天罰，豈在<small about="#mwt80" typeof="mw:Transclusion">一有於字</small>王師必無戰哉。愚臣聞見淺狹，承乏待罪，未精慎固之守，輕議擒縱之術。抑臣之夢寐，貴有裨補，謹進前件圖如狀，伏聽進止。<span class="date" title="758年">乾元元年</span>七月日，某官臣狀進。<br/>
　　<small about="#mwt82" typeof="mw:Transclusion">鰲按：杜公借箸前籌，洞悉情勢，此等文字，真可坐而言，起而行者，初非書生談兵迂闊也。與韓昌黎論淮西事宜，俱推經國有用之文。</small><br/>
　　<span id="wen" about="#mwt85" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#wen" class="mw-selflink-fragment"><span class="date" title="758年">乾元元年</span>華州試進士策問五首</a></span><br/>
　　<small about="#mwt84" typeof="mw:Transclusion">朱注：<span class="book-name">唐六典</span>：諸州每歲貢人，其進士帖一小經及<span class="book-name">老子</span>，試雜文两首，策時務五條。　時公貶華州司功參軍。</small><br/>
　　問：<small about="#mwt86" typeof="mw:Transclusion"><span class="book-name">英華</span>有古之二字</small>山林藪澤之地，各以肥磽多少為差<small about="#mwt87" typeof="mw:Transclusion">初宜切</small>，故供甲兵士徒之役，府庫賜予<small about="#mwt88" typeof="mw:Transclusion">上聲</small>之用，給郊廟宗社<small about="#mwt89" typeof="mw:Transclusion">一作郊社宗廟</small>之祀，奉養祿食之出，辯乎名物，存乎有司，是謂公賦知歸，地著<small about="#mwt90" typeof="mw:Transclusion">涉略切</small>不撓者已。今聖朝紹<span class="name">宣王</span>中興之洪業於上，庶尹備<span class="name">山甫</span>補袞之能事於下，而東寇猶小梗，<small about="#mwt91" typeof="mw:Transclusion">朱注：謂安慶緒末年。</small>率土未甚闢。總彼賦税之獲，盡贍軍旅之用<small about="#mwt92" typeof="mw:Transclusion"><span class="book-name">英華</span>有逮字</small>，是官御之舊典闕矣，人神之攸序乖矣。欲使軍旅足食，則賦税未能充備矣。欲將誅求不時，則黎元轉罹疾苦矣。子等以待問之實，知新之明，觀志氣之所存，於應對乎何有。佇渴救敝之道<small about="#mwt93" typeof="mw:Transclusion">一作通</small>術，願聞强學之所措意，蓋<small about="#mwt94" typeof="mw:Transclusion">一作道</small>在此矣，得游說乎。<br/>
　　問：國有軺車，廬有飲食，古之按風俗、遣使臣，在王官之一守，得馳傳而分命。蓋地有要害，郊有遠近，供給之比，省費相懸。今兹<span class="place">華</span>惟襟帶，<span class="place">關</span>逼輦轂<small about="#mwt95" typeof="mw:Transclusion">潼關在華州</small>，行人受辭於朝夕，使者相望於道路，屬年歲無蓄積之虞，職司有愁痛之歎<small about="#mwt96" typeof="mw:Transclusion">一作色</small>。況軍書未絕，王命急宣，插羽先翥於騰鷹，<small about="#mwt97" typeof="mw:Transclusion">朱注：薛道衡詩：插羽夜徵兵。</small>敝帷不供於埋馬。<small about="#mwt98" typeof="mw:Transclusion">朱注：<span class="book-name">禮記</span>：敝帷不棄，為埋馬也。</small>豈芻粟之勤獨爾，實驂騑之價闕如。人主之軫念屢及於兹，邦伯之分憂何嘗敢怠。乞恩難再，近日已降水衡之錢。積骨頗多，無暇更入<span class="name">燕王</span>之市。欲使輶軒有喜，主客合宜，閭閻罷杼軸之嗟，官吏得從容之計，側佇新語<small about="#mwt99" typeof="mw:Transclusion"><span class="book-name">英華</span>作佳論</small>，當聞濟時。<br/>
　　問：通道陂澤，隨山濬川，經啟<small about="#mwt101" typeof="mw:Transclusion"><span class="book-name">英華</span>注云：<span class="book-name">名賢策問</span>作啟關</small>之理，疏奠<small about="#mwt102" typeof="mw:Transclusion"><span class="book-name">名賢策問</span>作鑿</small>之術，抑有可觀，其來尚矣。初，聖人盡力溝洫，有國作為隄防。泊後代控引<span class="name">淮</span><span class="name">海</span>，漕通<span class="name">涇</span><span class="name">渭</span>，因舟楫之利，達倉庾之儲。<small about="#mwt103" typeof="mw:Transclusion">朱注：<span class="book-name">唐書</span>：華州華陰縣有漕渠，自苑西引渭水，因石渠，會灞、滻，經廣運潭，至縣入渭，天寶三載，韋堅開。又有永豐倉，有臨渭倉。</small>又賴此而殷，亦行之自久。近者有司相土，決彼支渠，既潰<span class="name">渭</span>而亂<span class="name">河</span>，竟功多而事寢。人實勞止，岸乃善崩，遂使委輸之勤中道而棄。今軍用蓋寡，國儲未贍<small about="#mwt104" typeof="mw:Transclusion">一作繕</small>，雖遠方之粟大來，而助挽之車不給，是以國朝仗彼天使，徵兹水工，議下<span class="place">淇園</span>之竹，更鑿<span class="place">商顏</span>之井。<small about="#mwt105" typeof="mw:Transclusion">朱注：<span class="book-name">漢·溝洫志</span>：令羣臣從官，皆負薪寘決河。是時，東郡燒草，以故薪柴少，而下淇園之竹以為楗。晉灼曰：淇園，衛之苑也。　為發卒萬人穿渠，自徵引洛水至商顏，下岸善崩，乃鑿井，深者四十餘丈，井下相通行水，水隤以絕商顏，東至山領十餘里間，井渠之生自此始。穿得龍骨，故名龍首渠。師古曰：徵，音懲即，今澄城。商顏，商山之顏也。謂之顏者，譬人之顏額。</small>又恐煩費居多，績用莫立，空荷成雲之插，復擁填淤之泥。<small about="#mwt106" typeof="mw:Transclusion">朱注：<span class="book-name">溝洫志</span>：荷鍤成雲，決渠如雨。　填淤，注見詩集。</small>若然，則舟車之用，大小相妨矣。軍國之食，轉致或闕矣。矧夫人煙尚稀，牛力不足者巳。子等飽隨時之要，挺賓王之資，副乎求賢，敷厥讜議<small about="#mwt107" typeof="mw:Transclusion">一作論</small>。<br/>
　　問：足食足兵，先哲雅誥，蓋有兵無食，是謂棄之。致能掉鞅靡旌，斯可用矣。<small about="#mwt108" typeof="mw:Transclusion">朱注：<span class="book-name">左傳</span>：楚許伯曰：「吾聞致師者，御靡旌摩壘而還」，樂伯曰：「吾聞致師者，御下兩馬，掉鞅而還」。注：靡旌，驅疾也。掉，正也</small>況寇猶作梗，兵不可去，日聞將軍之令，親覩<span class="name">司馬</span>之法，關中之卒未息，<span class="place">灞上</span>之營何遠。近者，<span class="place">鄭南</span>訓練，城下屯集，瞻<small about="#mwt109" typeof="mw:Transclusion">一作膽</small>彼三千之徒，有異什一而税。竊見明發教以戰鬭，亭午放其庸<small about="#mwt110" typeof="mw:Transclusion">一作傭</small>保，課乃菽麥，以為尋常。夫悦以使人，是能用古，伊歲則云暮，實慮休止<small about="#mwt111" typeof="mw:Transclusion"><span class="book-name">英華</span>作工</small>，未卜及瓜之還，交比<span class="place">翳桑</span>之餓。<small about="#mwt113" typeof="mw:Transclusion">朱注：<span class="book-name">左傳</span>：齊侯使連稱、管至父戍葵丘，瓜時往，曰：「及瓜而代」。　趙盾舍於翳桑，見靈輒餓，食之，既而與公介倒戟以禦公徒而免之，問其故，對曰：翳桑之餓人也。</small>羣有司自救不暇，二三子謂之何哉。<br/>
　　問：昔<span class="name">唐堯</span>之為君也，則天之大，敬授人時，十六升自<span class="dynasty">唐</span>侯者已。昔<span class="name">舜</span>帝之為臣也，舉<span class="name">禹</span>之功，克平水土，三十登為天子者已。本之以文思聰明，加之以勞身焦思，既睦九族，協和萬邦，黜去四凶，舉十六相，故五帝之後，傳載<span class="name">唐</span><span class="name">虞</span>之美，無得而稱焉。<span class="book-name">易</span>曰：「君子終日乾乾」，<span class="book-name">詩</span>曰：「<span class="name">文王</span>小心翼翼」竊觀古<small about="#mwt114" typeof="mw:Transclusion">一有人字</small>之聖哲，未有不以君倡於上，臣和於下，致乎人和年豐，成乎無為而理者也。主上躬仁<small about="#mwt115" typeof="mw:Transclusion">一作純</small>孝之聖，樹非常之功，内則拳拳然事親如有闕，外則悸悸然求賢如不及。伊百姓不知帝力，庶官但<small about="#mwt116" typeof="mw:Transclusion">但字下當有知字</small>恭己而已。寇孽未平，咎徵之至數也。倉廪未實，物理之固然也。今大軍虎步，列國鶴立，<span class="name">山</span>東之諸<small about="#mwt117" typeof="mw:Transclusion">一作兵</small>將雲合，<span class="name">淇</span>上之捷書日至<small about="#mwt118" typeof="mw:Transclusion">注詳<span class="book-name">洗兵馬</span></small>。二三子議論弘正，詞氣高雅，則遺祲盪滌之後，聖朝砥礪之辰，雖遭明主，必致之於<span class="name">堯</span><span class="name">舜</span>，降及<small about="#mwt119" typeof="mw:Transclusion"><span class="book-name">英華</span>作雖降</small>元輔，必要之於<span class="name">稷</span><span class="name">卨</span><small about="#mwt120" typeof="mw:Transclusion"><span class="book-name">英華</span>作夔皋</small>，驅蒼生於仁壽之域，反淳樸於<span class="name">羲皇</span>之上。自古哲<small about="#mwt121" typeof="mw:Transclusion">一作帝</small>王立極，大臣為體，眇然坦途，利往何順<small about="#mwt122" typeof="mw:Transclusion"><span class="book-name">英華</span>作何往不順</small>，子有說否。庶復見子之志，豈徒瑣瑣射<small about="#mwt125" typeof="mw:Transclusion">音石</small>策，趨競一第哉。<small about="#mwt126" typeof="mw:Transclusion"><span class="book-name">文心雕龍</span>曰：射策者，探事而獻說也。言中理準，譬射侯中的。依此，射當從石音，可補詩注所不及。</small>頃之問孝廉<small about="#mwt127" typeof="mw:Transclusion">一作秀</small>，取備尋常之對，多忽經濟之體。考諸詞學，自有文章在，束以徵事，曷成凡例焉。今愚之粗徵，貴切時務而已。夫時患錢輕，以至於量資幣，權子母。<small about="#mwt128" typeof="mw:Transclusion">朱注：<span class="book-name">國語</span>：景王將更鑄大錢，單穆公曰：「不可，古者天降災戾，於是乎量資幣、權輕重以救民。民患輕，則為之作重幣以行之，於是乎有母權子而行，民皆得焉。若不堪重，則多作輕而行之，亦不廢重，於是乎有子權母而行，大小利之」。應劭曰：母，重也，其大倍，故為母。子，輕也，其輕小半，故為子。</small>代復改鑄，或行乎前榆莢，後契刀。<small about="#mwt129" typeof="mw:Transclusion">朱注：<span class="book-name">漢·食貨志</span>：漢興，以秦錢重難用，更令民鑄莢錢。如淳曰：如榆莢也。　王莽又造契刀、錯刀。契刀，其環如大錢，身形如刀，長二寸，文曰契刀五百。</small>當此之際，百姓蒙利厚薄，何人所制輕重。又穀者，所以阜俗康<small about="#mwt130" typeof="mw:Transclusion">一作匡</small>時，聚人守位者也。下至十室之邑，必有千鐘之藏。<small about="#mwt131" typeof="mw:Transclusion">朱注：<span class="book-name">管子</span>：使萬室之邑，必有萬鐘之藏，藏繦千萬。千室之邑，必有千鐘之藏，藏繦百萬。</small>苟凶穰以之，貴賤失度，雖封丞相而猶困，侯大農而謂何。<small about="#mwt132" typeof="mw:Transclusion">朱注：<span class="book-name">漢書·列傳</span>：田千秋代劉屈氂為丞相，封富民侯。　<span class="book-name">食貨志</span>：桑弘羊為治粟都尉，領大農，代孔僅，幹天下鹽鐵，賜爵左庶長。</small>是亦<small about="#mwt133" typeof="mw:Transclusion">從<span class="book-name">英華</span>，一作亦</small>繼絕表微，無或區分踰越。<span class="name">蒙</span>實不敏，仁遠乎哉。<small about="#mwt134" typeof="mw:Transclusion">張云：蒙，用吳下阿蒙事。</small><br/>
　　<span id="tang_xing_xian_ke_guan_ji" about="#mwt135" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#tang_xing_xian_ke_guan_ji" class="mw-selflink-fragment">唐興縣客館記</a></span><br/>
　　<small about="#mwt136" typeof="mw:Transclusion">唐興，註見詩集。　原注：此<span class="date" title="761年">上元二年</span>在成都作。天寶初，改唐興為蓬州，比仍其舊名耳。</small><br/>
　　中興之四年，<span class="name">王潛</span>為<span class="place">唐興</span>宰，修厥政事，始自鰥寡惸獨，而和其封内。非侮循循，不畏險膚，而行而一。<small about="#mwt137" typeof="mw:Transclusion"><span class="book-name">書</span>：起信險膚。此謂不避險陂膚淺之言，而行之專一也。行之一，本<span class="book-name">中庸</span>。</small>咨於官屬、於羣吏、於衆庶曰：邑中之政，庶幾繕完矣。惟賓館上漏下濕，吾人猶不堪其居，以容<small about="#mwt138" typeof="mw:Transclusion">一作客</small>四方賓，賓其謂我何。改之重勞，我其謂人何。咸曰：誕事至，濟厥載，則達觀於<span class="book-name">大壯</span>。<small about="#mwt139" typeof="mw:Transclusion"><span class="book-name">易傳</span>：上棟下宇，以蔽風雨，蓋取諸<span class="book-name">大壯</span>。</small>作之閈閎，作之堂構，以永圖。崇高廣大，踰越傳舍。通梁直走，嵬將<small about="#mwt140" typeof="mw:Transclusion">一本作嶈，七羊切</small>墜壓，素柱上承，安若<span class="name">泰山</span>。兩旁序開，<small about="#mwt141" typeof="mw:Transclusion"><span class="book-name">說文</span>：序，東西牆也，所以序别内外也。</small>發洩霜露，潛靚深矣。<small about="#mwt142" typeof="mw:Transclusion">揚雄<span class="book-name">甘泉賦</span>：稍暗而靚深。注：靚，即靜字。</small>步檐複<small about="#mwt143" typeof="mw:Transclusion">一作復</small>霤，萬瓦在後。匪丹雘為，實疏達為。迴廊南注，又為覆廊，以容介行人，亦如正館，制度小劣。直左階而東，封殖修竹茂樹。挾右階而南，環廊又注，亦可以行步風雨。不易謀而集事，邑無妨工，亦無匱財。人不待子來，定<small about="#mwt144" typeof="mw:Transclusion">音訂</small>不待方中矣。<small about="#mwt145" typeof="mw:Transclusion"><span class="book-name">詩注</span>：定，營室星也。昏而正中，夏十月也。</small>宿息井樹，或相為賓，或與之毛。<small about="#mwt146" typeof="mw:Transclusion">王錫曰：<span class="book-name">周禮·司儀</span>云：王燕則諸侯毛。下文又云：凡諸公相為賓。注：朝享畢而燕，則以髮之白黑為坐次也。</small>天子之使至，則曰邑有人焉，某無以栗階。<small about="#mwt147" typeof="mw:Transclusion"><span class="book-name">儀禮</span>：栗階升。注云：栗，蹙也。謂越等急趨君命也。此言階坦平而步無促迫也。</small>州長之使至，則曰某非敢賓也，子無所用俎。四方之使至，則曰子貺某多矣，敢辭贄。或曰明府君之侈也，何以為人。皆曰我公之為人也，何以侈。子徒見賓館之近夫厚，不知其私室之甚薄，器物未備，力取諸私室。人民不知賦歛，乃至於館之醯醢闕，出於私廚。使之乘駟闕，辦於私廄。君豈為亭長乎，是躬親也。若館宇不修，而觀臺榭自好，賓至無所納其車，我浩蕩無所措手足，獲高枕乎。其誰不病吾人矣。疵瑕忽生，何以為之，是道也，施舍不幾乎先覺矣。杜之朋友歎曰：<small about="#mwt148" typeof="mw:Transclusion">杜或作杖，張溍曰：蓋指老友之扶杖者。今按：下有杜氏之老，作杜友亦是。</small>美哉，是館也成，人不知，人不怒，廨署之福也，府君之德也<small about="#mwt149" typeof="mw:Transclusion">一本多「府君之德也，廨署之福也」二句</small>。府君曰：古有之也，非吾有也，余何能為。是亦前州府君崔公之命也，余何能為。是日辛丑歲秋分，大餘二，小餘二<small about="#mwt150" typeof="mw:Transclusion">或作一</small>千一百八十八，杜氏之老記。<small about="#mwt151" typeof="mw:Transclusion">朱注：<span class="book-name">漢·律曆志</span>：推正月朔，以月法乘積月，盈日法得一，名曰積日，不盈者名曰小餘。小餘三十八以上，其月大。積日盈六十，除之不盈者，名曰大餘。　姚江黃百家曰：日法萬分，每刻百分，每日百刻，總得萬分。萬分以上為大餘，日數也。萬分以下為小餘，時刻數也。杜記蓋謂秋分後，二日之二十餘刻耳。　又曰：漢曆所謂盈六十除之者，六十即六十甲子，名曰旬周。又名紀法，滿紀者必去之，以不滿紀者為主。　<span class="book-name">蜀·藝文志</span>疑其有闕誤，未然。</small><br/>
　　<small about="#mwt152" typeof="mw:Transclusion">鰲按：韓文多文從字順，而作詩務為險奇。杜詩皆鎔經鑄史，而散文時有艱澀。豈專長者不能兼勝耶。皆當分别觀之。</small><br/>
　　<span id="za_shu" about="#mwt153" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#za_shu" class="mw-selflink-fragment">雜述</a></span><br/>
　　<span class="name">杜子</span>曰：凡今之代，用力為賢乎，進賢為賢乎。進賢為賢，則<span class="place">魯</span>之<span class="name">張叔卿</span>、<span class="name">孔巢父</span>。<small about="#mwt154" typeof="mw:Transclusion">朱按：史，孔巢父少與韓準、李白、裴政、張叔明、陶沔，隱於徂徠山，號竹溪六逸。此云張叔卿，豈即張叔明耶。</small>二才士者，聰明深察，博辯閎大，固必能伸於知己，令問不已，任重致遠，速於風飆也。是何面目黧黑，常不得飽飯喫<small about="#mwt155" typeof="mw:Transclusion">一作飽喫飯</small>。曾未如富家奴，兹敢望縞衣乘軒乎。豈東之諸侯，深拒於汝乎。豈新令尹之人，未汝之知也。由天乎，有命乎。雖<span class="name">岑子</span>、<span class="name">薛子</span><small about="#mwt156" typeof="mw:Transclusion">岑參，薛據</small>，引知名之士，月數十百，填爾逆旅，請誦詩，浮名耳。勉之哉，勉之哉，夫古之君子，知天下之不可蓋也，故下之。又知衆人之不可先也，故後之。嗟乎<span class="name">叔卿</span>，遣辭工於猛健，放蕩似不能安排者，以我為聞人而已，以我為益友而已，<span class="name">叔卿</span>靜而思之。嗟乎<span class="book-name">巢父</span>，執雌守常，吾無所贈若矣。<span class="name">泰山</span>冥冥崒以高，<span class="name">泗水</span>潾潾瀰以清。悠悠友生，復何時會於王<span class="name">鎬</span>之京，載飲我濁酒，載呼我為兄。<small about="#mwt157" typeof="mw:Transclusion">叶音興。　張潛曰：進叔卿以謙退，規巢父以闊大，公真益友也。</small><br/>
　　<small about="#mwt158" typeof="mw:Transclusion"><span class="name">邯鄲淳</span>作<span class="book-name">魏受命述</span>，後<span class="name">獨孤及</span>有<span class="book-name">金剛經報應述</span>，<span class="name">皮日休</span>有<span class="book-name">九諷系述</span>，皆前散文，後拈韻，唐人固有此一體也。</small><br/>
　　<span id="qiu_shu" about="#mwt159" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#qiu_shu" class="mw-selflink-fragment">秋述</a></span><br/>
　　<small about="#mwt160" typeof="mw:Transclusion">朱注：<span class="book-name">年譜</span>：天寶十載，公年四十，此云「四十無位」，當作於其時。</small><br/>
　　秋，<span class="name">杜子</span>卧病<span class="place">長安</span>旅次，多雨生魚，青苔及榻。常時車馬之客，舊雨來，今雨不來。昔<span class="place">襄陽</span><span class="name">龐德公</span>至老不入州府，而<span class="name">揚子雲</span>草<span class="book-name">玄</span>寂寞，多為後輩所褻，近似之矣。嗚呼，冠冕之窟，名利卒卒<small about="#mwt162" typeof="mw:Transclusion">音猝</small>，雖朱門之塗泥，士子不見其泥，矧抱疾窮巷之多泥乎。<span class="name">子魏子</span><small about="#mwt163" typeof="mw:Transclusion">未詳其人</small>獨踽踽然來，汗漫其僕夫，<small about="#mwt164" typeof="mw:Transclusion">僕夫，屬上句，張氏將夫夫連下句，引<span class="book-name">檀弓</span>「夫夫」為證，未然。</small>夫又不假蓋，不見我病色，適與我神會。我，棄物也，四十無位，子不以官遇我，知我處順故也。<small about="#mwt165" typeof="mw:Transclusion"><span class="book-name">莊子</span>：安時而處順。</small>子，挺生者也。無矜色，無邪氣，必見用，則<span class="name">風后</span>、<span class="name">力牧</span>是已。於<small about="#mwt166" typeof="mw:Transclusion">一本無於字</small>文章，則<span class="name">子游</span>、<span class="name">子夏</span>是已。無邪氣故也，得正始故也。噫，所不至於道者，時或賦詩如<span class="name">曹</span><span class="name">劉</span>，談話及<span class="name">衛</span><span class="name">霍</span>，豈少年壯志，未息俊邁之機乎。<span class="name">子魏子</span>今年以進士調選，名隸東天官<small about="#mwt168" typeof="mw:Transclusion">唐有東京選</small>，告余將行。既縫裳，既聚糧，東人怵惕，筆札無敵，謙謙君子，若不得已，知祿仕此始，吾黨惡乎無述而止。<br/>
　　<span id="shuo_han" about="#mwt169" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#shuo_han" class="mw-selflink-fragment">說旱</a></span><small about="#mwt170" typeof="mw:Transclusion">原注：初中丞嚴公節制劍南日，奉此說。</small><br/>
　　<small typeof="mw:Transclusion">朱注：寶應元年作。</small><br/>
　　<span class="book-name">周禮</span>司巫，若國大旱，則率巫而舞雩。<span class="book-name">傳</span>曰：龍見而雩<small about="#mwt171" typeof="mw:Transclusion">出<span class="book-name">左傳</span></small>。謂<small about="#mwt172" typeof="mw:Transclusion">一無謂字</small>建巳之月，蒼龍宿之體，昏見東方，萬物待雨盛大，故祭天，遠為百穀祈膏雨也。今<span class="place">蜀</span>自十月不雨<small about="#mwt173" typeof="mw:Transclusion">一本有月字</small>，抵建卯，非雩之時，奈久旱何。得非獄吏只知禁繫<small about="#mwt174" typeof="mw:Transclusion">音計</small>，不知疏決，怨氣積，冤氣盛，亦能致旱。是何川澤之乾也，塵霧之塞也，行路皆菜色也，田家其愁痛也。自中丞下車之初，軍郡之政，罷<small about="#mwt175" typeof="mw:Transclusion">音疲</small>弊之俗，已下手開濟矣。百事冗長<small about="#mwt176" typeof="mw:Transclusion">去聲</small>者，又已革削矣。獨獄囚未聞處<small about="#mwt177" typeof="mw:Transclusion">上聲</small>分<small about="#mwt178" typeof="mw:Transclusion">音問</small>，豈次第未到，為獄無濫繫者乎。穀者，百姓之本，百役是出，況冬麥黃枯，春種不入。公誠能暫輟諸務，親問囚徒，除合死者之外，下筆盡放，使囹圄一空，必甘雨大降，但怨氣消則和氣應矣。躬自疏決，請以兩縣<small about="#mwt179" typeof="mw:Transclusion">成都、華陽</small>及府繫為始，管内東西兩川，各遣一使，兼委刺史、縣令對巡，使同疏決。如兩縣及府等囚例處分，衆人之望也，隨時之義也。昔<span class="dynasty">貞觀</span>中，歲大旱，<span class="name">文皇帝</span>親臨<span class="place">長安</span>、<span class="place">萬年</span>二赤縣決獄，膏雨滂足。即嶽鎮方面歲荒札，皆連帥大臣之務也，不可忽。凡今徵求無名數，又耆老合侍者，兩川<span title="唐六典·卷三‧戶部尚書：凡庶人年八十及篤疾，給侍丁一人。九十，給二人。百歲，三人。" class="comment">侍丁</span>，得異常丁乎，不殊常丁賦斂，是老男及老女死日短促也。國有養老，公遽遣吏，存問其疾苦，亦和氣合應之義也，時雨可降之徵也。愚以為至仁之人，常<small about="#mwt180" typeof="mw:Transclusion">一作當</small>以正道應物，天道遠<small about="#mwt181" typeof="mw:Transclusion">一作天道奚近</small>，去人不遠。<br/>
　　<span id="dong_xi_chuan_shuo" about="#mwt182" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#dong_xi_chuan_shuo" class="mw-selflink-fragment">東西兩川說</a></span><br/>
　　<small about="#mwt183" typeof="mw:Transclusion">舊注：廣德二年，嚴武幕中作。</small><br/>
　　聞<span class="name">西山</span><span class="name">漢</span>兵<small about="#mwt185" typeof="mw:Transclusion">西山，注見詩集。</small>食糧者四千人，皆<span class="name">關</span>輔<span class="name">山</span>東勁卒，多經<span class="name">河</span><span class="name">隴</span><span class="name">幽</span><span class="name">朔</span>教習，慣於戰守，人人可用。兼差<small about="#mwt186" typeof="mw:Transclusion">一作羌誤</small>堪戰子弟向二萬人，實足以備邊守險，脱<span class="name">南蠻</span>侵掠。<small about="#mwt187" typeof="mw:Transclusion">朱注：<span class="book-name">唐書·南蠻傳</span>：南詔，本哀牢夷後，鳥蠻别種也，居永昌、姚州之間，鐵橋之南，西北與吐蕃接，天寶後，臣吐蕃。</small><span class="name">邛</span><span class="name">雅</span>子弟，不能獨制，<small about="#mwt188" typeof="mw:Transclusion"><span class="book-name">唐書</span>：邛雅二州，俱屬劍南道。雅州，為下都督府。</small>但分<span class="name">漢</span>勁卒助之，不足撲滅，是<span class="name">吐蕃</span>憑陵，本自足支也。<br/>
　　<small about="#mwt189" typeof="mw:Transclusion">自開首至此為第一段，言蜀中漢兵土兵，本是控禦西戎。</small><br/>
　　搉量<span class="name">西山</span><span class="name">邛</span><span class="name">雅</span>兵馬，卒畔援形勝明矣。<small about="#mwt190" typeof="mw:Transclusion">畔援，見<span class="book-name">毛詩</span>，此言或畔或援於形勝之地。</small>頃三城失守，<small about="#mwt191" typeof="mw:Transclusion">朱注：三城，注見詩集。廣德元年，陷於吐蕃。</small>罪在職司，非兵之過也，糧不足故也。今此輩見<small about="#mwt192" typeof="mw:Transclusion">形甸切</small>闕兵馬使，八州素歸心於其世襲刺史，<small about="#mwt193" typeof="mw:Transclusion">朱注：<span class="book-name">舊書·地理志</span>：劍南節度使，西抗吐蕃，南撫蠻獠，統團結營及松、維、蓬、恭、雅、黎、姚、悉等八州兵馬。　雅州都督一十九州，並生羌、生獠羈縻州，天寶已前，歲時貢奉。又黎州統制，羈縻五十五州，皆徼外生獠。松州都督，羈縻二十五州，皆招撫生羌。此云世襲刺史，當即羈縻州，如今之土官也。</small>獨<span class="name">漢</span>卒自屬裨將主之。<small about="#mwt194" typeof="mw:Transclusion">一作漢卒偏裨將主之</small>竊恐備<span class="name">吐蕃</span>在<span class="name">羌</span>，<span class="name">漢</span>兵小眤，而釁郄<small about="#mwt195" typeof="mw:Transclusion">隙同</small>隨之矣。<small about="#mwt196" typeof="mw:Transclusion">言不當偏為漢兵。</small>況軍需不<small about="#mwt197" typeof="mw:Transclusion">一本無需不二字</small>足，姦吏減剥未已哉。愚以為宜<small about="#mwt198" typeof="mw:Transclusion">一本無為宜二字</small>速擇偏裨主之，主之勢，明其號令，一其刑罰，申其哀恤，致其歡欣。宜先自<span class="name">羌</span>子弟始，自<span class="name">漢</span>兒易解人意，而優勸<small about="#mwt199" typeof="mw:Transclusion">一作勤</small>旬月，大浹洽矣。<br/>
　　<small about="#mwt200" typeof="mw:Transclusion">自摧量至此為第二段，當時兵馬使闕人，先令裨將撫馭羌漢之兵，無使邛雅子弟偏充邊備。</small><br/>
　　仍使兵<span class="name">羌</span>各繫其部落，刺史得自教閱，都受統於兵馬使，更不得使八州都管，或在一<span class="name">羌</span>王，或都關一世襲刺史。是<span class="name">羌</span>之豪族，發源有遠近，世封有豪家，紛然聚藩落之議於中，肆予奪之權於外已。然則備守之根危矣，又何以藉其為本，式遏<span class="place">雪嶺</span>之西哉。比<span class="name">羌</span>俗封王者，初以拔城之功得，今城失矣，襲王如故，總統未已，奈<small about="#mwt201" typeof="mw:Transclusion">舊誤作余</small>諸<span class="name">董</span>攘臂何。<span class="name">王尹</span>之獄是已，由策嗣<span class="name">羌</span>王，關王氏舊親，<small about="#mwt202" typeof="mw:Transclusion">朱注：<span class="book-name">舊唐書</span>：<span class="date" title="627年">貞觀元年</span>，左上封生羌酋董屈占等，舉族内附，復置維州。<span class="date" title="671年">咸亨二年</span>，刺史董弄招慰生羌，置小封縣。又：<span class="date" title="641年">貞觀十五年</span>，西羌首領董周貞歸化，置徹州。又：<span class="date" title="646年">貞觀二十年</span>，松州首領董和那蓬，固守松府，特置當州，以蓬為刺史，子屈甯襲。又：<span class="date" title="656年">顯慶元年</span>，生羌首領董係比内附，乃置悉州以係，比為刺史。又：<span class="date" title="740年">開元二十八年</span>，析維州，置奉州，以董宴立為刺史。天寶元年，改為雲山郡，又改為天保郡。<span class="date" title="758年">乾元元年</span>二月，西山子弟兵馬使嗣歸成王董嘉俊歸附，乃立保州，以嘉俊為刺史。此云嗣羌王，疑即嘉俊也。時吐蕃陷松、維、保三州及雲山新築二城，上云今城失矣，襲王如故，以此知其為嘉俊也。　王氏，疑即王承訓。時没吐蕃，見<span class="book-name">巴蜀安危表</span>。　由策嗣羌王四句，申上至尹之獄。</small><span class="name">西董</span>族最高，<small about="#mwt203" typeof="mw:Transclusion">朱注：諸董之中，西董最高，西董未詳為誰。</small>怨望之勢然矣。誠於此時便宜聞上，使各自統領，不須王區分易置，然後都靜聽取别於兵馬使，不益元戎氣壯，部落無語哉。<small about="#mwt204" typeof="mw:Transclusion">朱作哉，舊作或</small>縱一部落怨，獲羣部落喜矣。無爽如此處分，豈惟<span class="name">邛</span>南不足憂，<small about="#mwt205" typeof="mw:Transclusion">邛南，注見詩集。</small>八州之人願賈勇，復取三城不日矣。幸急擇公所素諳明于將者<small about="#mwt206" typeof="mw:Transclusion">一作明了將</small>，正色遣之。<br/>
　　<small about="#mwt207" typeof="mw:Transclusion">自仍使至此，為第三段。待兵馬使既至，則當使八州兵馬皆受其節制，無使羌酋部落專擅威權。</small><br/>
　　獠賊内編屬自久，數擾背亦自久，徒惱人耳，憂慮蓋不至大。昨聞受鐵劵，爵祿隨之，今聞已小動，為之奈何。若不先招諭也，穀貴人愁，春事又起，緣邊畊種，即發精卒，討之甚易，恐賊星散於窮谷深林，節度兵馬但驚動緣邊之人，供給之外，未免見<small about="#mwt208" typeof="mw:Transclusion">舊作未見免</small>劫掠而還賃<small about="#mwt209" typeof="mw:Transclusion">一作任</small>其地，豪俗兼有其地而轉富。<span class="name">蜀</span>之土肥，無耕之地，流冗之輩，近者交互其鄉村而已，遠者漂寓諸州縣而已，實不離<span class="name">蜀</span>也，大抵秪與兼并豪家力田耳。但<small about="#mwt210" typeof="mw:Transclusion">一作促</small>均畝薄斂，則田不荒，以此上供王命，下安疲人，可矣。<br/>
　　<small about="#mwt211" typeof="mw:Transclusion">自獠賊至此，為第四段。言當招諭獠蠻，撫恤流冗。</small><br/>
　　豪族轉安，是否非<span class="name">蜀</span>，<small about="#mwt212" typeof="mw:Transclusion">此兼羌蜀人言。</small>仍禁<small about="#mwt213" typeof="mw:Transclusion">一本無此豪族以下十字</small>豪族受賃罷<small about="#mwt214" typeof="mw:Transclusion">音疲</small>人田，管内最大誅求，宜約富家辦，而貧家創痍已深矣。今富兒非不緣子弟職掌，盡在節度衙府州<small about="#mwt215" typeof="mw:Transclusion">一本無州字</small>縣官長手下哉。村正雖見面<small about="#mwt216" typeof="mw:Transclusion">一作田</small>，不敢示文書取索<small about="#mwt217" typeof="mw:Transclusion">先則切</small>，非不知其家處，獨知貧兒家處。<span class="place">兩川</span>縣令刺史，有權攝者，須盡罷免，苟得賢良，不在正授<small about="#mwt218" typeof="mw:Transclusion">一作受</small>權，在進退聞上而已。<br/>
　　<small about="#mwt219" typeof="mw:Transclusion">自豪族至末，為第五段。言當均平賦役，别擇守令。</small><br/>
　　<small about="#mwt220" typeof="mw:Transclusion">張潛曰：公意在諸羌分黨各屬，而統以漢將，其末歸於散兼并擇委任，可謂馭邊之長策。文之紆古，似斷似續，欲力追<span class="book-name">西京</span>也。<br/>
　　今按：讀鼂董諸策，氣味醇厚，而言詞剴切。此文無段落結構，而兼有拙澀之語，特一時率筆成篇耳，不及漢人遠矣。</small><br/>
　　<span id="shi_bie_lao" about="#mwt222" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#shi_bie_lao" class="mw-selflink-fragment">前殿中侍御史柳公紫微仙閣畫太乙天尊圖文</a></span><br/>
　　<small about="#mwt221" typeof="mw:Transclusion">朱注：<span class="book-name">魏書·釋老志</span>：道家之源，出於老子。上處玉京，為神王之宗。下在紫微，為飛仙之主。<span class="book-name">長安志</span>：羅漢寺，在萬年縣南六十里終南山，石鱉谷有羅漢石洞三。舊圖經曰：本唐紫微宮，天祐初為寺。今云紫微仙閣，殆即紫微宮也。　<span class="book-name">隋書</span>：衆經，或言傳之神人，篇卷非一，自云天尊，姓樂，名静信，例皆淺俗，故世共疑之。</small><br/>
　　<span class="place">石鱉老</span>，<small about="#mwt223" typeof="mw:Transclusion">朱注：<span class="book-name">長安志</span>：石鱉谷在萬年縣西南五十五里。張禮<span class="book-name">遊城南記</span>：百塔，在楩梓谷口，塔東石鱉谷。</small>放神乎始清之天，<small about="#mwt224" typeof="mw:Transclusion">朱注：<span class="book-name">雲笈七籤</span>：三天者，清微天、禹餘天、大赤天是也。天寶君治玉清境，即清微天也，其氣始青。靈寶君治上清境，即禹餘天也，其氣元黃。神寶君治太清境，即大赤天也，其氣玄白。<span class="book-name">洞玄本行經</span>：五靈玄老君者，玄皇之胤，太清之胄，生於始青天中。</small>遊目乎浩劫之家。<small about="#mwt225" typeof="mw:Transclusion">浩劫，注見詩集。</small>泠泠然御乎風，<small about="#mwt226" typeof="mw:Transclusion">出<span class="book-name">列子</span>。</small>熙熙然登乎臺，<small about="#mwt227" typeof="mw:Transclusion">出<span class="book-name">道德經</span>。</small>進而俯乎寒林，<small about="#mwt228" typeof="mw:Transclusion">王均<span class="book-name">昭明太子哀文</span>：維夏木之森陰，返寒林之蕭瑟。</small>退而極乎延閣。<small about="#mwt229" typeof="mw:Transclusion"><span class="book-name">蜀都賦</span>：結陽城之延閣。</small>見龍虎日月之君，<small about="#mwt230" typeof="mw:Transclusion">朱注：<span class="book-name">茅君内傳</span>：句曲山有神芝五種，服之，拜太清龍虎仙君。</small>亘於疏梁，塞<small about="#mwt231" typeof="mw:Transclusion">音色</small>於高壁，骨者鬣者，晳者黝者，視遇之間，若嚴寇敵者已。伊四司五帝天之徒，青節崇然，<small about="#mwt232" typeof="mw:Transclusion">朱注：<span class="book-name">清靈真人裴君傳</span>：仗青旄之節，以周流九宮。</small>綠輿駢然，<small about="#mwt233" typeof="mw:Transclusion">朱注：<span class="book-name">雲笈七籤</span>：<span class="book-name">三道秘言</span>，太極真君乘玄景綠輿，上詣紫微宮。</small>仙官泊鬼官，無央數衆。<small about="#mwt235" typeof="mw:Transclusion">朱注：<span class="book-name">酉陽雜俎</span>：鬼官有七十五品，仙官二萬四千。<span class="book-name">真靈位業圖</span>：鬼官楚嚴公、趙簡子等，見有七十五職。</small>陽者近，陰者遠，俱浮空不定，目所向如一。蓋知北闕帝君之尊，端拱侍衛之内，於天上最貴<small about="#mwt236" typeof="mw:Transclusion">一作尊</small>矣。<br/>
　　<small about="#mwt237" typeof="mw:Transclusion">此第一段，記事起。</small><br/>
　　已而<span class="name">左玄</span>之屬吏<small about="#mwt238" typeof="mw:Transclusion">左玄君，注見<span class="book-name">太清宮賦</span>。</small>，三洞弟子某，<small about="#mwt239" typeof="mw:Transclusion">朱注：<span class="book-name">雲笈七籤</span>：三洞者，洞，言通也。其統有三，故曰三洞。第一洞真，第二洞玄，第三洞神。天寶君為洞真教主，靈寶君為洞玄教主，神寶君為洞神教主。<span class="book-name">靈寶經目序</span>：<span class="date" title="437年">元嘉十四年</span>，三洞弟子陸修靜，敬示諸道流云云。</small>進曰：「經始繢事，<small about="#mwt240" typeof="mw:Transclusion">朱注：<span class="book-name">景福殿賦</span>：命共工使作繢。善曰：繢讀曰繪，凡畫者為繪。</small>前柱下史<span class="place">河東</span><span class="name">柳涉</span>，職是樹善，損於而家，憂於而國，剥私室之匱，渴<small about="#mwt241" typeof="mw:Transclusion">一作竭</small>蒸人之安，志所至也。請梗概帝君救護之慈、朝<small about="#mwt242" typeof="mw:Transclusion">音潮</small>拜之功曰：若人存思，我主籙，生之根、死之門，我則制伏妖之興、毒之騰<small about="#mwt243" typeof="mw:Transclusion">此數句，乃道士代為帝君語。若人指柳氏，我則帝君自謂也。　<span class="book-name">雲笈七籤</span>：老君有<span class="book-name">存思圖</span>。</small>凡今之人，反側未濟。柳氏，柱史也，立乎<span class="name">老君</span>之後，<small about="#mwt244" typeof="mw:Transclusion">朱注：老君嘗為周柱下史，柳氏今繼其後也。</small>獲隱默乎，忍塗炭乎。先生與道而遊，與學而遊，可上以昭太乙之威神於下，下以昭柱史之告訴於上，玉京之用事也，率土之發祥也，惡乎寢而，庸詎仰而。」<br/>
　　<small about="#mwt245" typeof="mw:Transclusion">此第二段，作設問之詞。兩句尾各用而字，效<span class="book-name">毛詩</span>句法。</small><br/>
　　先生藐然若<small about="#mwt246" typeof="mw:Transclusion">一作而</small>往，頹然而止曰：「噫，夫鳥亂於雲，魚亂於水<small about="#mwt247" typeof="mw:Transclusion">一作河</small>，獸亂於山<small about="#mwt248" typeof="mw:Transclusion">錢本有此句</small>。是罼戈鉤罟削格之智生，<small about="#mwt249" typeof="mw:Transclusion">鳥亂、魚亂，出<span class="book-name">莊子</span>。　朱注：<span class="book-name">莊</span>注：削格，所以設羅網者。</small>是機變繳<small about="#mwt250" typeof="mw:Transclusion">音勺</small>射<small about="#mwt251" typeof="mw:Transclusion">音石</small>攫拾之智極。故自<span class="name">黃帝</span>已下，干戈崢嶸，流血不乾，骨蔽平原，乖氣横放，淳風不返。雖<span class="book-name">書</span>載蠻夷率服，<span class="book-name">詩</span>稱<span class="place">徐方</span>大來，許其慕<span class="name">中華</span>。與夫<span class="name">容成氏</span>、<span class="name">中央氏</span>、<span class="name">尊盧氏</span><small about="#mwt252" typeof="mw:Transclusion">一本無此三字</small>，結繩而巳，<small about="#mwt253" typeof="mw:Transclusion">朱注：因提紀，容成氏傳八世，中央氏、尊盧氏，俱見<span class="book-name">史記</span>。</small>百姓至死不相往來，兹茂德囦矣<small about="#mwt254" typeof="mw:Transclusion">舊作困，朱言改作囦，即古淵字</small>。矧賢主趣之而不及，庸主聞之而不曉，浩穰崩蹙數千古哉。至使世之仁者，蒿目而憂世之患，有是夫。<small about="#mwt255" typeof="mw:Transclusion">仁者憂世，指柳涉。</small>今聖主誅干紀，康大業，物尚疵癘，戰争未息。必揆當世之變<small about="#mwt256" typeof="mw:Transclusion">一作患</small>，日慎一日，衆之所惡與之惡，衆之所善與之善，敕有司寬政去禁，問疾薄斂，修其土田，險其走集。<small about="#mwt257" typeof="mw:Transclusion"><span class="book-name">左傳</span>：挺而走險。朱言作集其走險。</small>以此馭賊臣惡子<small about="#mwt258" typeof="mw:Transclusion">一作愚子</small>，自然百祥攻百異有漸。<small about="#mwt259" typeof="mw:Transclusion">謂以祥瑞而攻去災異。</small>天下洶洶，何其撓哉已。登乎種種之民，舍夫啍啍之意。<small about="#mwt260" typeof="mw:Transclusion">朱注：種種、啍啍，俱見<span class="book-name">莊子</span>。</small>是巍巍乎北闕帝君者，肯不乘道腴，卷黑簿，<small about="#mwt261" typeof="mw:Transclusion">朱注：注見<span class="book-name">上清宮賦</span>。</small>詔北斗削死，南斗注生。<small about="#mwt262" typeof="mw:Transclusion">朱注：<span class="book-name">搜神記</span>：北邊坐人是北斗，南邊坐人是南斗，南斗注生，北斗注死，凡人受胎皆從南斗過北斗，所有祈求皆向北斗。</small>與夫圓首方足，施及乎蠢蠕之蟲，肖翹之物，盡驅之更始。何病乎不得如昔在太宗之時哉。」<br/>
　　<small about="#mwt263" typeof="mw:Transclusion">此第三段，作答應之語。</small><br/>
　　<span class="place">石鱉老</span>辭畢，三洞弟子某又某，靜如得，動如失，久而卻走，不敢貳問。<br/>
　　<small about="#mwt264" typeof="mw:Transclusion">仍用記敘，作總收。</small><br/>
　　<small about="#mwt265" typeof="mw:Transclusion">鰲按：石鱉先生，杜公蓋設名以自寓也。首段敘閣中圖像，次段記侍御奉道之誠，三段祝弭災降祥之意。翫篇中干紀戰爭諸語，當是乾元初回京後所作者。</small><br/>
　　<span id="ji_yuan_zu_dang_yang_jun_wen" about="#mwt266" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#ji_yuan_zu_dang_yang_jun_wen" class="mw-selflink-fragment">祭遠祖當陽君文</a></span><br/>
　　維<span class="date" title="741年"><span class="dynasty">開元</span>二十九年</span>，歲次辛巳月日，十三葉孫<span class="name">甫</span>，謹以寒食之奠，敢昭告于先祖<span class="dynasty">晉</span>駙馬都尉、鎮南大將軍、<span class="place">當陽</span>成侯之靈。<small about="#mwt268" typeof="mw:Transclusion">朱注：<span class="book-name">晉書</span>：杜預，字元凱，京兆杜陵人，尚文帝妺高陸公主，襲祖爵豐樂亭侯。羊祐卒，拜鎮南大將軍、都督荆州諸軍事。孫皓平，以功進爵當陽縣侯。年六十二卒，追贈征南大將軍、開府儀同三司，諡曰成。</small>初，<span class="name">陶唐氏</span>出自<span class="name">伊祁</span>，<small about="#mwt269" typeof="mw:Transclusion"><span class="book-name">史記索隱</span>：帝堯，姓伊祁氏。</small>聖人之後，世食舊德<small about="#mwt270" typeof="mw:Transclusion">叶音登</small>。降及<span class="name">武庫</span>，應乎虬精。<small about="#mwt271" typeof="mw:Transclusion">靈、德、精相叶，古韻通用。朱注：<span class="book-name">晉書</span>：預在内七年，損益萬機，朝野稱美，號曰杜武庫。　預在荆州，因燕集，醉卧齋中，外人聞嘔吐聲，竊窺于戶，正見一大蛇垂頭而吐，聞者異之。</small>恭聞淵深，罕得窺測，勇功是立，智名克彰。<small about="#mwt272" typeof="mw:Transclusion">朱注：<span class="book-name">晉書</span>：襄陽謠曰：後世無叛由杜翁，孰識智名與勇功。</small>繕甲<span class="place">江陵</span>，祲清<span class="place">東吳</span>。<small about="#mwt273" typeof="mw:Transclusion">朱注：<span class="book-name">晉書</span>：<span class="date" title="280年">太康元年</span>，預進攻江陵，克之，沅湘以南，至于交廣，吳之州郡，皆望風歸命。指授羣帥，徑進秣陵，所過城邑，莫不束手。</small>邦于南土，建侯于<span class="place">荆</span>。<small about="#mwt274" typeof="mw:Transclusion">叶音姜。舊本建侯句在邦于之上。</small><span class="name">河</span>水活活，造舟為梁，<small about="#mwt275" typeof="mw:Transclusion">彰、荆、梁相叶。　朱注：<span class="book-name">水經注</span>：孟津，亦曰盟津。<span class="book-name">晉陽秋</span>曰：杜預造橋於富平津，所謂造州為梁也。<span class="book-name">晉書</span>：預以孟津渡時有覆没之患，請建河橋於富平津。橋成，帝從百僚臨會，舉觴屬預曰：非君，此橋不立也。</small>洪濤奔汜，未始騰毒。<span class="book-name">春秋</span>主解，槀隸躬親，<small about="#mwt277" typeof="mw:Transclusion">朱注：<span class="book-name">晉書</span>：預眈思典籍，為<span class="book-name">春秋左氏經傳集解</span>，又參考衆家譜第，謂之<span class="book-name">釋例</span>，又作<span class="book-name">盟會圖</span>、<span class="book-name">春秋長歷</span>。</small>嗚呼筆跡，流宕何人。<small about="#mwt278" typeof="mw:Transclusion">親、人相叶。　張潛注：言杜預筆跡流宕，不知何人收取也。</small>蒼蒼孤墳，獨出高頂，<small about="#mwt279" typeof="mw:Transclusion">朱注：<span class="book-name">晉書</span>：預先為遺令曰：「吾往為臺郎，嘗過密縣之邢山，山上有冢，問畊夫，云是鄭大夫祭仲，或云子產之冢也。冢居山之頂，四望周達，連山體南北之正而邪東北，向新鄭城，意不忘本也。隧道惟塞其後而空其前，示藏無珍寶也。山多美石不用，必集洧水自然之石以為冢藏，貴不勞工巧也。吾去春入朝，自表營洛陽城東首陽之南，為將來兆域。地中有小山，上無舊冢，雖不比邢山，然東望二陵，西瞻宮闕，南觀伊洛，北望夷齊，情之所安也。故遂開隧道南向，儀制取法於鄭大夫，欲以儉自完耳。棺器小斂之事，皆稱此」。子孫一以遵之。</small>靜思骨肉，悲憤心胸。峻極於天，神有所降。<small about="#mwt280" typeof="mw:Transclusion">胸、降相叶。　<span class="book-name">詩·國風</span>降，叶音洪。</small>不毛之地，儉乃孔昭，取象<span class="name">邢山</span>，<small about="#mwt281" typeof="mw:Transclusion">班固<span class="book-name">東都賦</span>山，叶音莘。</small>全模<span class="name">祭<small about="#mwt282" typeof="mw:Transclusion">側賣切</small>仲</span>，多藏之戒，焯序前文。小子築室<span class="place">首陽</span>之下，不敢忘本，不敢違仁。<small about="#mwt283" typeof="mw:Transclusion">古韻山、文、仁、通協。</small>庶刻豐石，樹此大道<small about="#mwt284" typeof="mw:Transclusion">叶去聲</small>。論次昭穆，載揚顯號<small about="#mwt286" typeof="mw:Transclusion">下二段，各四句叶韻</small>。于以采蘩，于彼中園，誰其尸之，有齊<small about="#mwt287" typeof="mw:Transclusion">莊皆切</small>列孫。嗚呼，敢告兹辰，以永薄祭，尚饗。<br/>
　　<small about="#mwt288" typeof="mw:Transclusion">此文似乎散行無韻，及細翫之，知篇中凡七轉韻。蓋古韻參錯，乍看故未覺耳。蘇子瞻祭屈原文，亦係暗藏古韻，註家皆未標明者。</small><br/>
　　<span id="ji_wai_zu_zu_mu_wen" about="#mwt289" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#ji_wai_zu_zu_mu_wen" class="mw-selflink-fragment">祭外祖祖母文</a></span><br/>
　　維年月日，外孫<span class="place">滎陽</span><span class="name">鄭宏之</span>、<span class="place">京兆</span><span class="name">杜甫</span>，謹以寒食庶羞之奠，敢昭告于外王父母之靈。嗚呼，外氏當<small about="#mwt290" typeof="mw:Transclusion">去聲</small>房<small about="#mwt291" typeof="mw:Transclusion">一作亡</small>，祭祀無主，<span class="name">伯道</span>何罪，<span class="name">陽元</span>誰撫。<small about="#mwt292" typeof="mw:Transclusion">朱注：<span class="book-name">晉書·鄧攸傳</span>：天道無知，使鄧伯道無兒。<span class="book-name">魏舒傳</span>：舒，字陽元，少孤，為外家甯氏所養。元陽，當作陽元。</small>緬惟夙昔，追思艱窶。當太后秉柄，内宗如縷，<span class="name">紀</span>國則夫人之門，<small about="#mwt293" typeof="mw:Transclusion">注詳下。</small><span class="name">舒</span>國則府君之外父。<small about="#mwt294" typeof="mw:Transclusion">舒王元名，高祖第十八子，永昌年與子亶俱為丘神勣繫詔獄，元名坐遷利州，尋被殺。神龍初，詔復官爵，贈司徒。曰府君之外父者，蓋舒國為府君外王父也，於<span class="book-name">贈李義</span>詩可考。</small>聿以生居貴戚，釁結狂豎。雌伏單棲，雄鳴折<small about="#mwt295" typeof="mw:Transclusion">一作析</small>羽。憂心惙惙，<small about="#mwt296" typeof="mw:Transclusion">出<span class="book-name">詩</span>。</small>獨行踽踽。<small about="#mwt297" typeof="mw:Transclusion">出<span class="book-name">詩</span>。</small>悲夫逝<small about="#mwt298" typeof="mw:Transclusion">今本缺逝字</small>景分飛，忽間於鳳凰。咄彼讒人有詞，何<small about="#mwt299" typeof="mw:Transclusion">今本缺何字</small>異於鸚鵡。初，我父王之遘禍，我母妃之下室，<small about="#mwt300" typeof="mw:Transclusion">謂下請室也。</small>深狴殊塗，酷吏同律。夫人於是<small about="#mwt301" typeof="mw:Transclusion">今本缺是字</small>布裙屝<small about="#mwt302" typeof="mw:Transclusion">音費</small>屨，<small about="#mwt303" typeof="mw:Transclusion">屝屨，草履也。<span class="book-name">左傳</span>：共有資糧屝屨。</small>提餉潛出。昊天不傭，退藏於密。久成凋瘵，溘至終畢。蓋乃事存於<span class="name">義陽</span>之誄，名播於<span class="name">燕公</span>之筆。<small about="#mwt304" typeof="mw:Transclusion">錢箋：紀王慎，太宗第十子。越王貞敗，慎亦下獄，改姓虺氏，配流嶺表，道至蒲州而卒。慎次子沂州刺史、義陽王悰等五人，垂拱中並遇害。中興初，追復官爵。張燕公<span class="book-name">義陽王碑</span>曰：初，永昌之難，王下河南獄，妃錄司農寺。惟有崔氏女，屝屨布衣，往來供饋，徒行顇色，傷動人倫，中外咨嗟，目為勤孝。按碑，則公之外母，紀王之孫，義陽之女也，故曰「紀國則夫人之門」，又曰「名播於燕公之筆」也。公母崔氏，此有明徵。<span class="book-name">范陽太君誌</span>稱冢婦盧氏，其為傳寫之誤無疑矣。燕公碑又載義陽二子，配在嶲州，長曰行遠，以冠就戮，次曰行芳，以童當捨，芳啼號抱遠，乞代兄死，不見聽，固求同盡。西南傷之，稱為死悌。季子行休，泣血上請迎喪遠裔，至孝潛通，精魄昭應。<span class="book-name">新書</span>又載紀國之女，適太子司議郎裴仲將，王死，嘔血數升，絕膏沭者二十年。王既歸葬，一慟而卒。中宗舉哀，章善門，下詔褒揚。勤孝、孝悌，萃於一門，未有如紀國之盛者也。余是以詳著之。</small>嗚呼哀哉，<span class="name">宏之</span>等從母昆弟，兩家因依。弱歲俱苦，慈顏永違。豈無世親，不如所愛。豈無舅氏，不知所歸。誓以偏往，側戀光輝。漸漬<small about="#mwt305" typeof="mw:Transclusion">一作積</small>相朂，居諸造微。<small about="#mwt306" typeof="mw:Transclusion">潛曰：造微，猶言式微。</small>幸遇聖主，願發清機。以顯内外，何當奮飛。<span class="place">洛城</span>之北，<span class="place">邙山</span>之曲，列樹風煙，寒泉珠玉。千秋古道，王孫去兮不歸。三月清<small about="#mwt307" typeof="mw:Transclusion">一作晴</small>天，春草萋兮增綠。頃物將牽，累事未遂，欲使淚流頓盡，血下相續者矣。撫奠遲迴，炯心依屬。庶多載之灑掃，循兹辰之軌躅。<br/>
　　<small about="#mwt308" typeof="mw:Transclusion">張潛曰：此等古茂之作，今人亦不能讀。</small><br/>
　　<span id="ji_gu_xiang_guo_qing_he_fang_gong_wen" about="#mwt309" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#ji_gu_xiang_guo_qing_he_fang_gong_wen" class="mw-selflink-fragment">祭故相國清河房公文</a></span><br/>
　　<small about="#mwt310" typeof="mw:Transclusion">黃鶴曰：考<span class="book-name">舊史</span>，房琯以廣德元年八月四日，卒於閬州僧舍，而權瘞於彼。時杜公在閬州有祭文，明年春晚，有<span class="book-name">别房公墓</span>詩。又明年，為<span class="date" title="765年">永泰元年</span>，房公啟殯而歸，時公在雲安，故有<span class="book-name">承聞歸葬東都</span>之作。</small><br/>
　　維<span class="dynasty">唐</span><span about="#mwt311" typeof="mw:Transclusion">廣德元年</span>，歲次癸卯，九月辛丑朔，二十二日壬戌，<span class="place">京兆</span><span class="name">杜甫</span>，敬以醴酒茶藕蓴鯽之奠，<small about="#mwt312" typeof="mw:Transclusion">張邦基<span class="book-name">墨莊漫錄</span>：<span title="墨莊漫錄·卷四：杜子美祭房相國，九月用茶、藕、蓴、鯽之奠。蓴生於春，至秋則不可食，不知何謂。而晉張翰亦以秋風動而思菰菜、蓴羹、鱸鱠。鱸固秋物，而蓴不可曉也。" class="sectional">蓴生於春，至秋則不可食。張翰亦以秋風動而思蓴羹鱸鱠，皆不可曉</span>。</small>奉祭故相國<span class="place">清河</span><span class="name">房公</span>之靈曰：嗚呼，純樸既散，聖人又没。苟非大賢，孰奉天秩。<span class="dynasty">唐</span>始受命，羣公間出。君臣和同，德教充溢。<span class="name">魏</span><span class="name">杜</span>行之，夫何畫一。<small about="#mwt313" typeof="mw:Transclusion">魏徵、杜如晦。</small><span class="name">婁</span><span class="name">宋</span>繼之，不墜故實。<small about="#mwt314" typeof="mw:Transclusion">婁師德、宋璟。</small>百餘年間，見有輔弼。及公入相，紀綱已失。將帥干紀，煙塵犯闕。王風寢頓，神器圮裂。關輔蕭條，乘輿播越。太子即位，揖讓倉卒。小臣用權，尊貴倏忽。<small about="#mwt315" typeof="mw:Transclusion">趙次公曰：小臣二語，蓋謂李輔國也。</small>公實匡救，忘餐奮發<small about="#mwt316" typeof="mw:Transclusion">音勿</small>。累抗<small about="#mwt317" typeof="mw:Transclusion">一作挫</small>直詞，空聞泣血。<small about="#mwt318" typeof="mw:Transclusion"><span class="book-name">新書</span>：琯奉冊靈武，見肅宗，道當時利病，辭吐華暢，帝傾意待之，與參決機務。又諫第五琦聚斂產怨，如楊國忠。語皆切直。</small>時遭祲沴<small about="#mwt319" typeof="mw:Transclusion">音戾</small>，國有征伐。車駕還京，朝廷就列。盜本乘弊，誅終不滅。高義沉埋，赤心蕩折。貶官厭路，讒口到骨。<small about="#mwt320" typeof="mw:Transclusion">朱注：讒口，謂肅宗入賀蘭進明之譖，惡琯，貶之，事見<span class="book-name">唐書</span>本傳。</small>致君之誠，在困彌切。<br/>
　　<small about="#mwt321" typeof="mw:Transclusion">此段，敘入相時忠而被謗。</small><br/>
　　天道闊遠，元精茫昧。偶生賢達，不必際<small about="#mwt322" typeof="mw:Transclusion">一作濟</small>會。明明我公，可去時代。<small about="#mwt323" typeof="mw:Transclusion">言朝廷不當去之。</small><span class="name">賈誼</span>慟哭，雖多顛沛。<span class="name">仲尼</span>旅人，自有遺愛。二聖崩日，長號荒外。<small about="#mwt324" typeof="mw:Transclusion">二聖，玄、肅两宗。</small>後事所委，不在卧内。<small about="#mwt325" typeof="mw:Transclusion">謂不受託孤之命。</small>因循寢疾，顦顇無悔。矢死泉塗，激揚風概。天柱既折，安仰翼戴。地維則絕，安放夾<small about="#mwt327" typeof="mw:Transclusion"><span class="book-name">英華</span>作挾</small>載。<br/>
　　<small about="#mwt328" typeof="mw:Transclusion">此段，敘謫官後中道殞殂。安仰，安放，見<span class="book-name">檀弓</span>。</small><br/>
　　豈無羣彦，我心忉忉。不見君子，逝水滔滔。泄涕寒<small about="#mwt330" typeof="mw:Transclusion">一作塞</small>谷，吞聲賊壕。有車爰送，有紼爰操。撫墳日落，脱劍秋高。我公戒子，<small about="#mwt331" typeof="mw:Transclusion">朱注：<span class="book-name">唐書</span>：琯子孺復，終容州刺史。</small>無作爾勞。殮以素帛，付諸蓬蒿。身瘞萬里，家無一毫。數子哀過，他人鬱陶。水漿不入，日月其慆。<br/>
　　<small about="#mwt332" typeof="mw:Transclusion">此段，敘身殁後旅殯荒涼。</small><br/>
　　州府救喪，一二而已。自古所嘆，罕聞知己。曩者書札，望公再起。今來禮數，為態至此。先帝松柏，故鄉枌梓。靈之忠孝，氣則依倚。拾遺補闕，視君所履。公初罷印，人實切齒。<span class="name">甫</span>也備位此官，蓋薄劣耳。見時危急，敢愛生死。君何不聞，刑欲加矣。伏奏無成，終身愧耻。<br/>
　　<small about="#mwt333" typeof="mw:Transclusion">此段，自述感恩疏救之意。</small><br/>
　　乾坤慘慘，豺虎紛紛。蒼生破碎，諸將功勳。城邑自守，鼙鼓相聞。<span class="place">山東</span>雖定，<span class="place">灞上</span>多軍。憂恨展轉，傷痛氤氲。玄豈正色，白亦不分。培塿滿地，<span class="place">崑崙</span>無羣。致祭者酒，陳情者文。何當旅櫬，得出江雲。<br/>
　　<small about="#mwt334" typeof="mw:Transclusion">此段，正臣卒而有慨世事也。</small><br/>
　　嗚呼哀哉，尚饗。<br/>
　　<small about="#mwt335" typeof="mw:Transclusion"><span class="book-name">唐詩紀事</span>：司空圖曰：子美<span class="book-name">祭房太尉文</span>、太白<span class="book-name">佛寺碑贊</span>，宏拔清厲，乃其歌詩也。<br/>
　　張溍上若曰：時含時露，用意婉至，此少陵第一首文。蓋交遇知己，其情既篤，則其文自佳。　又曰：房次律建分王帝胄之議，為祿山所畏。公深推慕，復以救琯左遷，乃生平最大之事故，此篇亦生平最著意之文。</small><br/>
　　<span id="tang_gu_de_yi" about="#mwt309" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#ji_gu_xiang_guo_qing_he_fang_gong_wen" class="mw-selflink-fragment">唐故德儀贈淑妃皇甫氏神道碑</a></span><br/>
　　<small about="#mwt336" typeof="mw:Transclusion">黃鶴曰：碑云「自我之西，歲陽載紀」，按<span class="book-name">爾雅</span>，自甲至癸，為歲之陽。妃以<span class="date" title="735年">開元二十三年</span>乙亥薨，至天寶四載乙酉，為歲陽載紀矣，碑當立於是年也。<span class="book-name">東觀餘論</span>：董君新序稱，甫為淑妃碑在<span class="date" title="735年">開元二十三年</span>，最少作也。予按：是年，甫才二十四歲，碑末云云，若其葬年所作，豈得稱白頭嵇阮與野老何知哉。又其銘曰：「日居月諸，丘隴荆杞」、「列樹拱矣，豐碑闕然」，則其立碑蓋在葬後十年，非皇甫葬時作也。董君不考立碑之年，但據其葬年而云，故誤耳。</small><br/>
　　后妃之制古矣，而<span class="name">軒轅氏</span>、<span class="name">帝嚳氏</span>次妃之跡，最有可稱，傳<small about="#mwt337" typeof="mw:Transclusion">一作存</small>乎舊史，然則其義隱，其文略。<small about="#mwt338" typeof="mw:Transclusion">朱注：<span class="book-name">帝王世紀</span>：黃帝四妃，生子二十有五人。帝嚳四妃，生稷及堯及契。</small><span class="book-name">周禮</span>王者内職大備，而陰教宣。<small about="#mwt339" typeof="mw:Transclusion">鄭玄注：母者，施陰教於婦也。</small>詩人<span class="book-name">關雎</span>風化之始，樂得淑女。<small about="#mwt340" typeof="mw:Transclusion"><span class="book-name">詩序</span>：<span class="book-name">關雎</span>，后妃之德也，風之始也。又曰：樂得淑女，以配君子。憂在進賢，不淫其色。</small>蓋所以教本古訓，發皇婦道。<small about="#mwt341" typeof="mw:Transclusion"><span class="book-name">詩序</span>：化天下以婦道也。</small>居具燕寢之儀，動有環珮之節。進賢才以輔佐君子，不淫色以取媚閨房。雖彤管之地，功過必紀，而金屋之寵，流宕一揆。<small about="#mwt342" typeof="mw:Transclusion"><span class="book-name">後漢書·后紀·論</span>：世婦知喪、祭、賓客，女御序于王之燕寢。又曰：女史彤管，記功書過。居有保阿之訓，動有環珮之響。進賢才以輔佐君子，褒窈窕而不淫其色。所以能宣述陰化，修成内則。　金屋，見<span class="book-name">漢書·武帝紀</span>。</small>稽女史之華實，嗣嬪則之清高，亦時有其人，偉夫<small about="#mwt343" typeof="mw:Transclusion">音扶</small>精選。<span class="name">淑妃</span>諱瑛，字淑玉，姓皇甫氏，其先<span class="place">安定</span>人也。惟<span class="name">卨</span><small about="#mwt344" typeof="mw:Transclusion">即契字</small>封<span class="place">商</span>，於赫有光。伊玄祖樹德，<small about="#mwt345" typeof="mw:Transclusion">謂成湯。</small>於今不忘。必<span class="dynasty">宋</span>之子，莫之與比。伊清風繼代，惠此餘美。夫其系緒蕃衍，紱冕所興，列為公侯，古有<span class="name">皇父充石</span>，則其宗可知已。<small about="#mwt346" typeof="mw:Transclusion">朱注：<span class="book-name">左傳</span>：宋武公之世，鄋暪伐宋，司徒皇父帥師禦之，耏班御皇父充石。注：皇父，戴公子。充石，皇父名。</small>夫其體元消息，經術之美，刊正帝圖，中有<span class="name">玄晏先生</span>，則其家可知已。<small about="#mwt347" typeof="mw:Transclusion">朱注：臧榮緒<span class="book-name">晉書</span>：皇甫謐，字士安，安定朝那人也。年二十始受書，得風痺疾，猶手不輟卷。舉孝廉，不行，又辟著作，不應。自稱玄晏先生，後卒於家。按：謐撰<span class="book-name">帝王世紀</span>十卷，<span class="book-name">年曆</span>六卷，故曰刊正帝圖。</small>嗟乎，我有奕葉，承權輿矣。<small about="#mwt348" typeof="mw:Transclusion">出<span class="book-name">毛詩</span>。</small>我有徽猷，展肅雍矣。<small about="#mwt349" typeof="mw:Transclusion">出<span class="book-name">毛詩</span>。</small>積羣玉之氣，自對白虹之天。<small about="#mwt350" typeof="mw:Transclusion">羣玉山，見<span class="book-name">穆天子傳</span>。<span class="book-name">禮記</span>：玉，氣如白虹，天也。</small>生五色之毛，不離丹鳳之穴。<small about="#mwt351" typeof="mw:Transclusion">注見詩集。</small>曾祖<span class="name">烜</span>，皇朝<span class="place">宋州</span>刺史。祖<span class="name">粹</span>，皇朝<span class="place">越州</span>刺史、都督諸軍事。父<span class="name">日休</span>，皇朝左監門衛副率。妃則副率府君之元女也，粤在襁褓，體如冰雪。<small about="#mwt352" typeof="mw:Transclusion"><span class="book-name">史記</span>：成王少在襁褓之中。<span class="book-name">莊子</span>：綽約如處女，肌膚若冰雪。</small>氣象受於天和，<span class="book-name">詩</span><span class="book-name">禮</span>傳於胎教。<small about="#mwt353" typeof="mw:Transclusion"><span class="book-name">莊子</span>：天和將至。朱注：<span class="book-name">列女傳</span>：太任有娠，目不視惡色，耳不聽淫聲，口不出傲言，溲於豕牢而生文王，君子謂能胎教。</small>故列我<span class="name">開元神武</span>之嬪御者，豈易其容止法度哉。<small about="#mwt354" typeof="mw:Transclusion">朱注：<span class="book-name">玄宗紀</span>：<span class="date" title="713年">開元元年</span>十一月，羣臣上尊號曰開元神武皇帝。二十七年二月，羣臣上尊號曰開元聖文神武皇帝。</small>今上昔在春<small about="#mwt355" typeof="mw:Transclusion">一作青</small>宮之日，詔誥良家女，擇視可否，充備淑哲。太妃以内秉純一，外資沉靜，明珠在蚌，水月鮮白，美玉處石，雲崖津潤，<small about="#mwt356" typeof="mw:Transclusion">孫卿子曰：玉在山而水潤，珠生淵而崖不枯。<span class="book-name">答賓戯</span>：和氏之璧，韞於荆石。隋侯之珠，藏於蚌蛤。<span class="book-name">文賦</span>：石韞玉而山輝，水懷珠而川媚。</small>結褵而金印相輝，同輦而翠旗交影。<small about="#mwt357" typeof="mw:Transclusion"><span class="book-name">詩</span>：親結其褵。朱注：<span class="book-name">後漢·皇后紀·論</span>：六宮稱號，惟后、貴人，貴人金印紫綬。　<span class="book-name">漢舊儀</span>：皇后、媫妤乘輦，餘皆以茵，四人輿以行。同輦，注見詩集。</small>由是恩加婉順，品列德儀。<small about="#mwt358" typeof="mw:Transclusion"><span class="book-name">漢紀</span>：婉順慈孝，體性慈惠。<span class="book-name">漢·元后傳</span>：及壯大，婉順得婦人道。朱注：<span class="book-name">通鑑</span>：上為臨淄王也，趙麗妃、皇甫德儀、劉才人皆有寵。注：帝置六儀，德儀其一也。杜氏<span class="book-name">通典</span>：唐内官有德儀六人，正二品。</small>雖掖庭三千，爵秩十四，<small about="#mwt359" typeof="mw:Transclusion">朱注：<span class="book-name">後漢·皇后紀·論</span>：孝元之後，世增隆費，至乃掖庭三千，增級十四。</small>掩六宮以取俊，超羣女以見賢。豈渥澤之不流，曾是不敢以露才揚己，卑以自牧而已。<small about="#mwt361" typeof="mw:Transclusion"><span class="book-name">前漢書</span>：屈原露才揚己。<span class="book-name">謙</span>：<span title="易經．謙卦．象曰" class="source">象，卑以自牧也</span>。</small>夫如是言，足以厚人倫，化風俗，<small about="#mwt362" typeof="mw:Transclusion">見<span class="book-name">詩序</span>。</small>彌縫坤載之失，夾輔元亨之求。<small about="#mwt363" typeof="mw:Transclusion">朱注：<span class="book-name">易·坤</span>：君子以厚德載物。又：元亨，利牝馬之貞。</small>嗚呼，彼蒼也常與善，何有初也不久好，奈何。<small about="#mwt364" typeof="mw:Transclusion">此處疑有脱誤，其意則哀妃之有初而鮮終耳。</small>況妃亦既遘疾，怗<small about="#mwt365" typeof="mw:Transclusion">音帖，安也</small>如慮往。<small about="#mwt366" typeof="mw:Transclusion">補釋：猶言甘心逝世也。</small>上以服事最舊，佳人難得，送藥必經於御手，見寢始迴乎天步。<span class="place">月氏</span>使者，空說返魂之香。<small about="#mwt367" typeof="mw:Transclusion">朱注：<span class="book-name">十洲記</span>：聚窟洲在西海中，洲上有大樹，與楓木相似，香聞數百里，名為返魂。叩其樹，樹能自聲，聲如羣牛吼。伐其根心，玉釜中煮取汁，更微火熟煎之如飴，令可丸，名曰驚精香，或名振靈丸，或名返生香。<span class="book-name">博物志</span>：武帝時，月支國王遣使獻香四兩，大如雀卵，黑如桑椹，云能起夭殘之死。<span class="date" title="前86年">始元元年</span>，京城大疫，死者過半，帝取月支神香燒之，死未三日者皆活，香氣經三月不歇，乃袐錄餘香，一旦失去。此香出聚窟洲人鳥山，山多樹，與楓樹相似，而香聞數里，名為返魂樹。</small><span class="name">漢帝</span>夫人，終痛歸來之像。<small about="#mwt368" typeof="mw:Transclusion">朱注：<span class="book-name">漢·郊祀志</span>：齊人少翁，以方見上，上所幸李夫人卒，少翁以方夜致夫人及竈鬼之貌，天子自帷中望見焉。桓譚<span class="book-name">新論</span>：武帝思念李夫人不已，有方士齊人李少翁，言能致夫人之魂，及夜設燈燭於幄帷，令帝居他帳中，遙望見李夫人之貌，婉若生時。</small>以<span class="date" title="735年">開元二十三年</span>歲次乙亥十月癸未朔，薨於<span class="place">東京</span>某宮院，春秋四十有二。嗚呼哀哉，望景向夕，澄華微陰，風驚碧樹，霧重青岑。天子悼履綦之蕪絕，惜脂粉之凝冷。下麟鳳之銀床，到梧桐之金井。嗚呼哀哉，厥初權殯於<span class="place">崇政里</span>之公宅，後詔以某月二十七日己酉，卜葬於<span class="place">河南縣</span><span class="place">龍門</span>之西北原，禮也。制曰：故德儀<span class="name">皇甫氏</span>，贊道中壼，肅事後庭，孰云疾疢，奄見凋落。永言懿範，用愴於懷。宜登四妃之列，<small about="#mwt370" typeof="mw:Transclusion">朱注：<span class="book-name">史記索隱</span>：黃帝立四妃，象后妃四星。<span class="book-name">大戴禮·帝繫</span>：帝嚳卜其四妃之子，皆有天下。<span class="book-name">初學記</span>：正嫡曰元妃，以下稱次妃。</small>式旌六行之美，<small about="#mwt371" typeof="mw:Transclusion">晉傅咸<span class="book-name">皇后贊</span>：明德馬后，執履貞素，光崇六行，動遵禮度。</small>可册贈淑妃。<small about="#mwt372" typeof="mw:Transclusion">朱注：<span class="book-name">唐書</span>：唐制，皇后而下有貴妃，淑妃、德妃、賢妃，是為夫人。</small>喪事所需，並宜官供。<span class="place">河南</span>尹<span class="name">李適之</span>，<small about="#mwt373" typeof="mw:Transclusion">朱注：<span class="book-name">唐書</span>：開元中，適之擢秦州都督，徙陜州刺史、河南尹。</small>充使監護。非夫清門華胄，積行累功，序於王者之有始有卒，介於嬪御之不僭不濫，是何存榮没哀，視有遇之多也。有子曰<span class="name">鄂王</span>，諱瑶，兼太子太保、使持節<span class="place">幽州</span>大都督事，有故在疚而卒。豈無樂國，今也則亡，匪降自天，云何吁矣。<small about="#mwt374" typeof="mw:Transclusion">朱注：<span class="book-name">舊唐書</span>：鄂王瑤，母皇甫德儀。光王琚，母劉才人。皆玄宗在臨淄邸，以容色見顧，出子朗秀，而母加愛焉。及惠妃承恩，鄂王之母亦漸疏薄。太子瑛、鄂、光王等，謂母氏失職，嘗有怨望。<span class="date" title="737年">開元二十五年</span>，鄂王、光王得罪廢。<span class="book-name">通鑑</span>：楊洄奏太子瑛與瑶、琚，潛搆異謀，宣制廢為庶人，尋賜死城東驛。瑶、琚好學有才識，死不以罪，人皆惜之。</small>有女曰<span class="name">臨晉公主</span>，出降<span class="place">代國</span>長公主子<span class="place">滎陽</span><span class="name">鄭潛耀</span><small about="#mwt375" typeof="mw:Transclusion">一作曜</small>，官曰光祿卿，爵曰駙馬都尉。<small about="#mwt376" typeof="mw:Transclusion">朱注：<span class="book-name">唐書·公主傳</span>：代國公主，睿宗女，名華，字華婉，劉皇后所生，下嫁鄭萬釣。臨晉公主，玄宗女，皇甫淑妃所生，下嫁鄭潛耀，卒大曆時。<span class="book-name">孝友傳</span>：開元中，代國長公主寢疾，潛耀侍左右，累三月不靧面，尚臨晉長公主，歷太僕光祿卿。獨孤及<span class="book-name">鄭駙馬孝行紀</span>：公膚敏而文，生知純孝。<span class="date" title="740年">開元二十八年</span>，尚玄宗第十二女臨晉長公主，嗣滎陽郡公，佩金印、列長戟，垂三十載。</small>昔<span class="name">王儉</span>以公主恩，尚帝女為榮。<small about="#mwt377" typeof="mw:Transclusion">朱注：<span class="book-name">齊書</span>：王儉父僧綽，嫡母武康公主。丹陽尹袁粲聞儉名，言之於明帝，尚陽羡公主，拜駙馬都尉。</small><span class="name">何晏</span>兼關内侯，是亦<span class="dynasty">晉朝</span>歸美。<small about="#mwt378" typeof="mw:Transclusion">朱注：<span class="book-name">魏志</span>：何晏，大將軍進孫，長於宮省，尚金鄉公主，得賜爵為列侯。晏與夏侯玄名盛於時，司馬師亦預焉。師即晉景皇帝也。</small>公主禮承於訓，孝自於心。霜露之感，形於顏色。享祀之數，闕於灑掃。嘗戚然謂左右曰：自我之西，<small about="#mwt379" typeof="mw:Transclusion">自東都歸西都。</small>歲陽載紀。<small about="#mwt380" typeof="mw:Transclusion">注見題下。</small>彼都之外，道里遐絕，聖慈有蓬萊之深，異縣有松檟之阻。思欲輕舉，安得黃鵠。未議巡豫，徒瞻白雲。望<span class="place">闕塞</span>之風煙，尋常涕泗。<small about="#mwt381" typeof="mw:Transclusion">闕塞，即伊闕，注詳詩集。</small>懷<span class="place">伊川</span>之陵谷，恐懼遷移。<small about="#mwt382" typeof="mw:Transclusion">伊川在洛陽。</small>於是下教邑司，爰度碑版。<span class="name">甫</span>沗<span class="name">鄭莊</span>之賓客，遊<span class="name">竇主</span>之園林。<small about="#mwt383" typeof="mw:Transclusion">朱注：鄭莊，注見詩集。　<span class="book-name">漢·東方朔傳</span>：初，帝姑館陶公主號竇太主，<span class="name">爰叔</span>說<span class="name">董偃</span>白主獻<span class="place">長門園</span>，上大悦，主因請上臨山林。應劭曰：公主園中有山，謙不敢稱第，故託山林也。</small>以白頭之<span class="name">嵇</span><span class="name">阮</span>，<small about="#mwt384" typeof="mw:Transclusion">嵇康、阮籍。</small>豈獨步於<span class="name">崔</span><span class="name">蔡</span>。<small about="#mwt385" typeof="mw:Transclusion">崔駰、蔡邕。邕集多碑誄，傳於世。</small>而野老何知，斯文見託，公子汎愛，壯心未已。不論官閥，<span class="name">游</span><span class="name">夏</span>入文學之科。<small about="#mwt386" typeof="mw:Transclusion">朱注：<span class="book-name">後漢·鄭玄傳</span>：仲尼之門，考以四科，回賜之徒，不稱官閥。</small>兼敘哀傷，<span class="name">顏</span><span class="name">謝</span>有后妃之誄。<small about="#mwt387" typeof="mw:Transclusion">顏延之有<span class="book-name">宋文元皇后哀册文</span>，謝莊有<span class="book-name">宋孝武宣貴妃誄</span>。<span class="book-name">南史</span>：敬皇后遷祔山陵，謝朓撰哀冊文，齊世莫及。</small>銘曰：<br/>
　　積氣之清，積陰之靈。<span class="place">漢</span>曲迴月，高堂麗星。驚濤洶洶，過雨冥冥。洗滌蒼翠，誕生娉婷。<br/>
　　<small about="#mwt388" typeof="mw:Transclusion">其一，言妃生有自來。　此鍾清靈之氣，感星月之祥，當風雨之辰而降生也。<br/>
　　揚雄<span class="book-name">元后誄</span>：沙麓之靈，太陰之精。<br/>
　　謝莊<span class="book-name">宣貴妃誄</span>：望月方娥，瞻星比婺。　<span class="book-name">史記</span>：顓項之母女樞，感瑶光貫月之祥。　漢元帝王皇后母李氏，夢月入懷而生后。<br/>
　　先言漢曲驚濤，後言瀟湘片雲，妃蓋楚產耶。</small><br/>
　　婉彼柔惠，迥然開爽。綢繆之故，昔在明兩。恩渥未渝，康哉大往。展如之媛，孰與爭長<small about="#mwt389" typeof="mw:Transclusion">子两切</small>。<br/>
　　<small typeof="mw:Transclusion">其二，言自東宮入侍。<br/>
　　<span class="book-name">易·離</span>象：明两作離，大人以繼明照於四方。儲君繼體，故云明两。<br/>
　　<span class="book-name">書</span>：庶事康哉。　<span class="book-name">易傳</span>：大往小來。<br/>
　　謝莊誄：展如之華，實邦之媛。</small><br/>
　　珩珮是加，翬褕<small about="#mwt390" typeof="mw:Transclusion">余遙二音</small>克備。先德後色，累<small about="#mwt391" typeof="mw:Transclusion">上聲</small>功居位。壼儀孔修，宮教咸遂。王子<small about="#mwt392" typeof="mw:Transclusion">朱作于，誤</small>獎飾，禮亦尊異。<br/>
　　<small about="#mwt393" typeof="mw:Transclusion">其三，言承恩眷而生鄂王。<br/>
　　梁雅樂歌：珩珮流響，纓紱有榮。　畫雞雉于王后之服曰翬褕。<span class="book-name">記</span>：王后禕衣，夫人䄖翟。張華哀冊，法服翬褕。<br/>
　　<span class="book-name">周禮</span>：先婦德而後婦容，所謂先德後色也。<br/>
　　<span class="book-name">後漢·后紀</span>：明帝聿尊先旨，宮教頗修。</small><br/>
　　小苑春深，離宮夜逼。池畔臨風，花間度月<small about="#mwt394" typeof="mw:Transclusion">叶璧吉切，蘇茂相：古韻，月、屑、葉、陌、錫通用。</small>同輦未歸，焚香不息。嗚呼變化，惠好<small about="#mwt395" typeof="mw:Transclusion">去聲</small>終極。<br/>
　　<small about="#mwt396" typeof="mw:Transclusion">其四，記寵盛而終衰也。　武林王錫曰：臨風承春，度月承夜，同輦承苑，焚香承宮，脉理井然。舊本作「花間度月，同輦未歸。池畔臨風，焚香不息」，刊誤無疑。朱氏改「未歸」為「未飾」，義亦未安。<br/>
　　<span class="book-name">詩</span>：惠而好我。</small><br/>
　　<span class="name">馮<small about="#mwt397" typeof="mw:Transclusion">音憑</small>相</span><small about="#mwt398" typeof="mw:Transclusion">去聲</small>視祲，<span class="name">太史</span>書氛。藏舟晦色，逝水寒文。翠幄成<small about="#mwt399" typeof="mw:Transclusion">成疑作滅</small>彩，金爐羆燻。<span class="place">燕</span><small about="#mwt400" typeof="mw:Transclusion">平聲</small><span class="place">趙</span>一馬，<span class="place">瀟湘</span>片雲。<br/>
　　<small about="#mwt401" typeof="mw:Transclusion">其五，傷身卒而神遊也。　藏舟，不復遊苑。翠幄，喪在宮中。燕趙瀟湘，魂氣自北而南。<br/>
　　<span class="book-name">東京賦</span>：馮相觀祲。注：祲，陰陽氣相侵也。<span class="book-name">周禮</span>有馮相氏，又有太史氏。　<span class="book-name">左傳</span>：分至啟閉，必書雲物。<br/>
　　藏舟，見<span class="book-name">莊子</span>。<br/>
　　顏延之誄文：素軒滅采。</small><br/>
　　恍惚餘跡，蒼茫具美。王子國除，匪他之耻。公主愁思<small about="#mwt402" typeof="mw:Transclusion">去聲</small>，永懷於彼。日居月諸，丘隴荆杞。<br/>
　　<small about="#mwt403" typeof="mw:Transclusion">其六，誌歿後荒涼之狀。<br/>
　　<span class="book-name">詩</span>：日居月諸。　桓譚<span class="book-name">新論</span>：墳墓生荆棘。</small><br/>
　　巖巖<span class="name">禹</span>鑿，瀰瀰<span class="place">伊川</span>。列樹拱矣，豐碑闕<small about="#mwt404" typeof="mw:Transclusion">一作缺</small>然。爰謀述作，欻就雕鐫。金石照地，蛟龍下<small about="#mwt405" typeof="mw:Transclusion">去聲</small>天。<br/>
　　<small about="#mwt406" typeof="mw:Transclusion">其七，敘歷久而作墓碑。　龍門、伊水，皆東都也。<br/>
　　<span class="book-name">詩</span>：維石巖巖。　<span class="book-name">史記</span>：禹鑿龍門。　<span class="book-name">詩</span>：河水瀰瀰。　<span class="book-name">春秋</span>：遷陸渾之戎於伊川。<br/>
　　<span class="book-name">左傳</span>：墓木拱矣。　<span class="book-name">史記</span>：其儀闕然湮滅。<br/>
　　金石，見<span class="book-name">八哀詩</span>注。　張潛曰：蛟龍，指碑傍所刻之龍文。</small><br/>
　　<span class="name">少<small about="#mwt408" typeof="mw:Transclusion">去聲</small>室</span>東立，繚垣西走。佛寺在前，宮橋在後。維山有麓，與碑不朽。維水有源，與詞永久。<br/>
　　<small about="#mwt409" typeof="mw:Transclusion">其八，言勒銘以垂後世。　少室，山名。繚垣，墓牆。<br/>
　　銘詞連章累敘，八句換韻，倣沈約<span class="book-name">安陸昭王碑文</span>，其典雅風秀，則又四言古詩之遺派也。</small><br/>
　　<small about="#mwt410" typeof="mw:Transclusion">馬端臨曰：<span title=" 文獻通考·卷二百三十一·經籍考五十八·陳子昂集十卷：陳拾遺詩語高妙，絶出齊、梁，誠如先儒之論。至其他文，則不脱偶儷卑弱之體，未見其有以異於王、楊、沈、宋也。" class="source">拾遺詩語高妙，至他文不脱偶儷，未見其異於王楊沈宋也</span>。<br/>
　　張潛曰：莊重周悉，雖有駢辭，無傷於體。漢誌銘多用對句，正自有據。末記鄭駙馬以碑見託，古人作一文，必著來歷，則其不輕見諾可知矣。<br/>
　　按：作碑版文字，取敘述德行功績，使可傳於後世。此係宮妃墓碑，絕無素行可載，若寥寥記敘，又少矞皇氣象。故不得不假六朝之藻麗，以寓追悼之哀詞，此作者之善於經構體裁也。其於皇甫母子事，含蓄不露，得<span class="book-name">春秋</span>為尊者諱之法。</small><br/>
　　<span id="tang_gu_wan_nian_xian_jun_jing_zhao_du_shi_mu_zhi" about="#mwt411" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#tang_gu_wan_nian_xian_jun_jing_zhao_du_shi_mu_zhi" class="mw-selflink-fragment">唐故萬年縣君京兆杜氏墓誌</a></span><br/>
　　甫以世之錄行跡示將來者多矣大抵家人賄賂詞客阿諛真偽百端波瀾一揆夫載筆光芒於金石作程通達於神明立德不孤揚名歸實可以發皇内則標格女史竊見於萬年縣君得之矣其先系統於伊祁<small about="#mwt412" typeof="mw:Transclusion">注見前</small>分姓於唐杜<small about="#mwt413" typeof="mw:Transclusion">朱注左傳穆叔如晉范宣子問曰古人有言死而不朽昔匄之祖自虞以上為陶唐氏在夏為御龍氏在商為豕韋氏在周為唐杜氏晉主夏盟為范氏其是之謂乎穆叔曰以豹所聞此之謂世祿非不朽也</small>吾祖也吾知之<small about="#mwt414" typeof="mw:Transclusion">左傳郯子來朝昭子問曰少昊氏以鳥名官何故也郯子曰吾祖也吾知之</small>遠自周室迄於聖代傳之以仁義禮智信列之以公侯伯子男春秋傳云穆叔謂之世祿其在兹乎曾祖某<small about="#mwt415" typeof="mw:Transclusion">名無考</small>隋河内郡司功獲嘉縣令王父某<small about="#mwt416" typeof="mw:Transclusion">名依藝</small>皇朝監察御史洛州鞏縣令前朝咸以士林取貴宰邑成名考某<small about="#mwt417" typeof="mw:Transclusion">名審言</small>修文館學士尚書膳部員外郎天下之人謂之才子兄升國史有傳縉紳之士誄為孝童<small about="#mwt418" typeof="mw:Transclusion">事詳下篇</small>故美玉多出於崑山明珠必傳於滄海蓋縣君受中和之氣成肅雍之德其來尚矣作配君子實為好仇河東裴君諱榮期見任濟王府錄事參軍入在清通同行領袖素髮相敬朱紱有光縣君既早習於家風以陰教為巳任執婦道而純一與禮法而終始可得聞也昔舅没姑老承順顏色侍歷年之寢疾力不暇於須臾苟便於人皆在於手淚積而形骸奪氣憂深而巾櫛生塵<small about="#mwt419" typeof="mw:Transclusion">張云不暇盥沐也</small>尊卑之道然固出自於天性孝養哀送名流稱仰允所謂能循法度則可以承先祖供給祭祀矣惟其矜莊門戶節制差服功成則運有若四時物或猶乖匪踰終日黼畫組就之事<small about="#mwt420" typeof="mw:Transclusion">周禮典絲凡祭祀供黼畫組就之物</small>割烹煎和之宜規矩數及於親姻脱落頗盈於歲序<small about="#mwt421" typeof="mw:Transclusion">張云不拘拘較量也</small>若其先人後己上下敦睦縣<small about="#mwt422" typeof="mw:Transclusion">胡捐切</small>罄知歸揖讓惟久在嫂叔則有謝氏光小郎之才<small about="#mwt423" typeof="mw:Transclusion">朱注晉書王凝之妻謝氏字道韞獻之與客談詞理將屈道韞遣婢白獻之曰欲與小郎解圍乃施青紗步障自蔽論獻之前義客不能屈</small>於姊姒則有鍾琰洽介婦之德<small about="#mwt424" typeof="mw:Transclusion">朱注晉書王渾妻鍾氏字琰聰慧弘雅博覽記籍禮儀法度為中表所則適渾弟湛妻郝氏亦有德行琰雖貴門與郝不以賤下琰琰不以貴凌郝時人稱鍾夫人之禮郝夫人之法云</small>周給不礙於親疏汎愛無擇於良賤至如星霜伏臘軒騎歸寧慈母每謂於飛來幼童亦<small about="#mwt425" typeof="mw:Transclusion">一作方</small>生乎感悦加以詩書潤業導誘為心遏悔吝於未萌驗是非於往事内則置諸子於無過之地外則使他人見賢而思齊爰自十載巳還默契一乘之理<small about="#mwt426" typeof="mw:Transclusion">朱注法華經十方佛土中惟有一乘法無二亦無三除佛方便說</small>絕葷血於禪味混出處於度門<small about="#mwt427" typeof="mw:Transclusion">朱注華嚴疏鈔賢劫經中說佛有八萬四千諸度法門菩薩行時便能通達諸度法門</small>喻筏之文字不遺開卷而音義皆達母儀用事家相遵行矣至於膳食滑甘之美䪐結縫線之難展轉忽微欲參謀而縣<small about="#mwt428" typeof="mw:Transclusion">胡涓切</small>解<small about="#mwt429" typeof="mw:Transclusion">朱注莊子古者謂是帝之縣解郭象曰以有繫者為縣則無繫者縣解也縣解而性命之情得矣</small>指麾補合猶取則於垂成其積行累功不為熏修所住著<small about="#mwt430" typeof="mw:Transclusion">直略切</small>有如此者靈山鎮地長吐煙雲德水連天自浮聖象則其著心定慧豈近<small about="#mwt431" typeof="mw:Transclusion">一作遙</small>於揚㩁者哉<small about="#mwt432" typeof="mw:Transclusion">張云言非關獎飾也朱注二句今本訛缺</small>天寶元年某月八日終於東京仁風里春秋若干示諸生滅相越六月二十九日遷殯於河南縣平樂鄉之原禮也嗚呼哀哉琴瑟罷聲蘋蘩晦色骨肉號兮天地感中外痛兮鬼神惻有子長曰朝列次朝英北海郡壽光尉次朝牧女長適獨孤氏次閻氏皆禀自胎教成於妙年厥初寢疾也惟長女在列<small about="#mwt434" typeof="mw:Transclusion">一作側</small>英牧或以遊以宦莫獲同曾氏之元申號而不哭傷斷鄰里悠哉少女未始聞哀又是酸鼻<small about="#mwt435" typeof="mw:Transclusion">一本作始聞哀酸鼻</small>嗚呼縣君有語曰可以褐衣歛我起塔而葬裴公自以從大夫之後成縣君之榮愛禮實深遺意蓋闕但褐衣在斂而幽隧爰封其所廞<small about="#mwt436" typeof="mw:Transclusion">虛金切</small>飾<small about="#mwt437" typeof="mw:Transclusion">說文廞陳輿服於庭也周禮廞大裘</small>咸遵儉素眷兹邑號未降天書各有司存成之不日嗚呼哀哉有兄子曰甫制服於斯紀德於斯刻石於斯或曰豈孝童之猶子與奚孝義之勤若此甫泣而對曰非敢當是也亦為報也甫昔卧病於我諸姑<small about="#mwt438" typeof="mw:Transclusion">黃鶴曰卧病於我諸姑意公之母早亡而育於姑也</small>姑之子又病問女巫巫曰處楹之東南隅者吉姑遂易子之地以安我我用是<small about="#mwt439" typeof="mw:Transclusion">一作自用</small>存而姑之子卒後乃知之於走使甫嘗有說於人客將出涕感者久之相與定諡曰義君子以為魯義姑者遇<span about="#mwt440" typeof="mw:Transclusion">𭧂</span>客於郊抱其所攜棄其所抱以割私愛<small about="#mwt441" typeof="mw:Transclusion">朱注烈女傳齊攻魯至郊遥見一婦人𢹂一兒抱一子及軍至乃棄抱者而抱攜者將欲射之遂止而問曰所抱者誰之子對曰兄之子所棄者誰曰己之子也軍曰何棄所生而抱兄子對曰子之與母私愛也姪之於姑公義也背公向私妾不為也齊軍曰魯郊有婦人猶持節行況朝廷乎遂回軍不伐魯君聞之賜一束帛號曰義姑</small>縣君有焉是以舉兹一隅昭彼百行銘而不韻蓋情至無文其詞曰嗚呼有唐義姑京兆杜氏之墓<br/>
　　<small about="#mwt442" typeof="mw:Transclusion">張潛曰敘閨中事入如許深致語少陵之文本自過人反以詩掩耳</small><br/>
　　<span id="tang_gu_fan_yang_tai_jun_lu_shi_mu_zhi" about="#mwt443" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#tang_gu_fan_yang_tai_jun_lu_shi_mu_zhi" class="mw-selflink-fragment">唐故范陽太君盧氏墓誌</a></span><br/>
　　五代祖柔隋吏部尚書容城侯大父元懿是渭南尉父元哲是廬州慎縣丞維天寶三載五月五日故修文館學士著作郎京兆杜府君諱某<small about="#mwt444" typeof="mw:Transclusion">審言</small>之繼室范陽縣太君盧氏卒於陳留郡之私第春秋六十有九嗚呼以其載八月旬有一日發引歸葬於河南之偃師以是月三十日庚申將入著作之大塋在縣首陽之東原我太君用甲之穴禮也墳南去大道百二十步奇三尺北去首陽山二里凡塗車芻靈設熬置銘之名物<small about="#mwt445" typeof="mw:Transclusion">朱注禮記舍人共飯米熬穀注熬者煎穀也將塗設於棺旁所以惑蚍蜉不至棺也儀禮士喪禮為銘各以其物</small>加庶人一等蓋遵儉素之遺意塋内西北去府君墓二十四步則壬甲可知矣遣奠之祭畢一二家相進曰斯至止將欲啟府君之墓門安靈櫬於其右豈廞飾未具時不練與前夫人薛氏之合葬也初太君令之諸子受之流俗難之太君易之今兹順壬取甲又遺意焉嗚呼孝哉孤子登號如嬰兒視無人色且左右僕妾洎厮役之賤皆蓬首灰心嗚呼流涕寧或一哀所感片善不忘而巳哉實惟太君積德以常臨下以恕如地之厚從<small about="#mwt446" typeof="mw:Transclusion">一作敬</small>天之和運陰教之名數秉女儀之標格嗚呼得非太公之後必齊之姜乎<small about="#mwt447" typeof="mw:Transclusion">朱注韻會姜氏封於盧以國為氏出范陽</small>薛氏所生子適<small about="#mwt448" typeof="mw:Transclusion">丁歷切</small>曰某<small about="#mwt449" typeof="mw:Transclusion">閑</small>故朝議大夫兖州司馬<small about="#mwt450" typeof="mw:Transclusion">舊書職官志朝議大夫文散官正五品下階兖州為上州上州司馬從五品下階</small>次曰升<small about="#mwt451" typeof="mw:Transclusion">唐書作并</small>幼卒報復父讎國史有傳<small about="#mwt452" typeof="mw:Transclusion">朱注舊書杜審言傳審言貶授吉州司戶參軍與州僚不協司馬周季重與司戶郭若訥共構審言罪狀繫獄將因事殺之既而季重等府中酣讌審言子并年十三懷刃擊之季重中傷死而并亦為左右所殺季重臨死曰我不知審言有孝子郭若訥誤我至此審言因此免官還東都自為文祭并士友咸哀并孝烈蘇頲為墓誌劉允濟為祭文</small>次曰專歷開封尉先是不祿息女長適鉅鹿魏上瑜蜀縣丞次適河東裴榮期濟王府錄事次適范陽盧正鈞平陽郡司倉參軍嗚呼三家之女又皆前卒而某等夙遭内艱有長自太君之手者至於昏姻之禮則盡是太君主之慈恩穆如人或不知者咸以為盧氏之腹生也然則某等亦不無平津孝謹之名於當世矣<small about="#mwt453" typeof="mw:Transclusion">朱注漢書公孫弘養後母孝敬後母卒服喪三年元朔中為丞相封平津侯</small>登即太君所生前任武康尉二女曰適京兆王佑任硤石尉曰適會稽賀撝卒常熟主簿其往也既哭成位有若冢婦同郡盧氏<small about="#mwt454" typeof="mw:Transclusion">朱云當作清河崔氏</small>介婦滎陽鄭氏鉅鹿魏氏京兆王氏女通諸孫三十人内宗外宗寖以疏闊者或玄纁玉帛自他日互有所至若以杜氏之葬近於禮而可觀而家人亦不敢以時繼年<small about="#mwt455" typeof="mw:Transclusion">禮大夫三月而葬故不敢踰時</small>式志之金石銘曰太君之子朝議所尊貴因長子澤就私門亳邑之都終天之地享年不久殁而猶視<small about="#mwt456" typeof="mw:Transclusion">朱注潘岳馬汧督誄沒而猶眡眡與視同</small><br/>
　　<small about="#mwt457" typeof="mw:Transclusion">杜文傳世無幾舊刻既少疏箋又多舛字令讀者不能終篇兹參善本以訂刀筆之差訛復採名註以暢文義之隱奧庶幾心目朗然不致蓄疑難辯也</small><br/>
　　唐檢校工部員外郎杜君墓係銘<small about="#mwt458" typeof="mw:Transclusion">并序</small>元　稹<br/>
　　敘曰余讀詩至杜子美而知大小之有總萃焉始堯舜時君臣以賡歌相和是後詩人繼作歷夏殷周千餘年仲尼緝拾選練取其干預教化之尤者三百篇其餘無聞焉騷人作而怨憤之態繁然猶去風雅日近尚相比擬秦漢以還採詩之官既廢天下俗<small about="#mwt459" typeof="mw:Transclusion">一作妖</small>謠民謳歌頌諷賦曲度嬉戲之詞亦隨時間作至漢武帝賦柏梁詩而七言之體興蘇子卿李少卿之徒尤工為五言雖句讀文律各異雅鄭之音亦雜而詞意簡遠指事言情自非有為而為則文不妄作建安之後天下文士遭罹兵戰曹氏父子鞍馬間為文往往横槊賦詩其遒文壯節<small about="#mwt460" typeof="mw:Transclusion">一無文節字</small>抑揚怨<small about="#mwt461" typeof="mw:Transclusion">一作冤</small>哀悲離之作尤極於古晉世風概稍存宋齊之間教失根本士子以簡慢矯飾歙習舒徐相尚文章以風容色澤放曠<small about="#mwt462" typeof="mw:Transclusion">一作蕩</small>精清為高蓋吟寫性靈流連光景之文也意義格力固無取焉陵遲至於梁陳淫豔刻飾佻巧小碎之詞劇又宋齊之所不取也唐興學官大振歷世之文能者互出而又沈宋之流研練精切穏順聲勢謂之為律詩由是而後文變之體<small about="#mwt463" typeof="mw:Transclusion">一作文體之變</small>極焉然而莫不好古者遺近務華者去實效齊梁則不逮於魏晉工樂府則力屈於五言律切則骨格不存閒暇則纖穠莫備至於子美蓋所謂上薄風雅<small about="#mwt464" typeof="mw:Transclusion">元集作騷</small>下該沈宋言奪蘇李氣吞曹劉掩顏謝之孤高雜徐庾之流麗盡得古今<small about="#mwt465" typeof="mw:Transclusion">一作人</small>之體勢而兼文<small about="#mwt466" typeof="mw:Transclusion">劉後村作文一作人</small>人之所獨專矣<small about="#mwt467" typeof="mw:Transclusion">一有如字</small>使仲尼考鍛其旨要尚不知貴<small about="#mwt468" typeof="mw:Transclusion">一作圖</small>其多乎哉苟以為能所不能無可無不可則詩人以來未有如子美者是時山東人李白亦以奇文取稱時人謂之李杜余觀其壯浪縱恣擺去拘束模寫物象及樂府歌詩誠亦差肩於子美矣至若鋪陳終始排比聲韻大或千言次猶數百辭氣豪<small about="#mwt469" typeof="mw:Transclusion">一作奮</small>邁而風調清深屬對律切而脱棄凡近則李尚不能歷其藩翰況堂<small about="#mwt470" typeof="mw:Transclusion">一作壺</small>奧乎予嘗欲條析其文體别相附與來者為之準特病懶未就爾<small about="#mwt471" typeof="mw:Transclusion">一無爾字</small>適<small about="#mwt472" typeof="mw:Transclusion">一有遇字</small>子美之孫嗣業啟子美之柩<small about="#mwt473" typeof="mw:Transclusion">一有之字</small>襄祔事於偃師途次於荆<small about="#mwt474" typeof="mw:Transclusion">一有楚字</small>雅知余愛言其大父之為文拜余為誌辭不能絕余因係其官閥而銘其卒葬云係曰晉當陽成侯姓杜氏下十世而生依藝令於鞏依藝生審言審言善詩官至膳部員外郎審言生閑閑生甫閑為奉天令甫字子美天寶中獻三大禮賦明皇奇之命宰相試文文善授右衛率府胄曹屬京師亂步謁行在拜左拾遺歲餘以直言失官出為華州司功尋遷京兆功曹劍南節度使嚴武狀為工部員外參謀軍事旋又棄去扁舟下荆楚間竟以寓卒旅殯岳陽享年五十有九夫人弘農楊氏女父曰司農少卿怡四十九年而終嗣子曰宗武病不克葬歿命其子嗣業嗣業以家貧無以給喪收拾乞丐焦勞晝夜去子美殁餘四十年然後卒先人之志亦足為難矣銘曰<br/>
　　維元和之癸巳粤某月某日之佳辰合<span typeof="mw:Transclusion mw:File" about="#mwt475"><span><img alt="⿱穴之 -- 窆" resource="./File:SKQSfont.pdf" src="images/c106_SKQSfont.pdf_page3455_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3455-20px-SKQSfont.pdf.jpg"/></span></span>我杜子美於首陽之山前<small about="#mwt476" typeof="mw:Transclusion">叶慈鄰切</small>嗚呼千載而下曰此文先生之古墳<small about="#mwt477" typeof="mw:Transclusion">昌黎並推李杜文章元公獨謂李不能歷其藩翰自此論定後來評杜者多尊信其語舊史所以詳錄此文也</small><br/>
　　杜工部小集序　　　　　　　樊　晃<small about="#mwt478" typeof="mw:Transclusion">潤州刺史</small><br/>
　　工部員外郎杜甫字子美膳部員外郎審言之孫至德初拜左拾遺直諫忤旨左轉薄遊隴蜀殆十年矣黃門侍郎嚴武總戎全蜀君為幕賓白首為郎待之客禮屬契闊湮阨東歸江陵緣湘沅而不返痛矣夫文集六十卷行於江漢之南常蓄東遊之志竟不就屬時方用武斯文將墜故不為東人之所知江左詞人所傳誦者皆公之戲題劇論耳曾不知君有大雅之作當今一人而已今採其遺文凡二百九十篇各以事<small about="#mwt479" typeof="mw:Transclusion">一作志</small>類分為六卷且<small about="#mwt480" typeof="mw:Transclusion">一作直</small>行於江左君有子宗文宗武近知所在漂寓江陵冀求其正集續當論次云<small about="#mwt481" typeof="mw:Transclusion">樊氏初求遺稿僅得二百九十篇經宋人搜輯漸次集為完編諸家採錄之功誠不可没也</small><br/>
　　讀杜工部詩集序　　　<small about="#mwt482" typeof="mw:Transclusion">此下皆宋人</small>孫　僅<small about="#mwt483" typeof="mw:Transclusion">官給事中</small><br/>
　　敘曰五常之精萬象之靈不能自文必委其精萃其靈於偉傑之人以渙發焉故文者天地真粹之氣也所以君五常母萬象也縱出横飛疑無涯隅表乾裏坤深入隱奧非夫腹五常精心萬象靈神合冥會則未始得之矣夫文各一而所以用之三謀勇正之謂也謀以始意勇以作氣正以全道苟意亂思率則謀沮矣氣萎體瘵則勇喪矣言蒭辭蕪則正塞矣是三者迭相羽翼以濟乎用也備則氣淳而長剥則氣散而涸中古而下文道繁富風若周騷若楚文若西漢咸角然天出萬世之衡軸也後之學者瞽實聾正不守其根而好其枝葉由是日誕月豔蕩而莫返曹劉應楊之徒唱之<small about="#mwt484" typeof="mw:Transclusion">曹植劉楨應璩楊修</small>沈謝徐庾之徒和之<small about="#mwt485" typeof="mw:Transclusion">沈約謝靈運徐陵庾信</small>爭柔鬭葩聯組擅繡萬鈞之重爍為錙銖真粹之氣殆將滅矣洎夫子之為也剔陳梁亂齊宋抉晉魏瀦其淫波遏其煩聲與周楚西漢相準的其敻邈高聳則若鑿太虛而噭萬籟其馳驟怪駭則若仗天策而騎箕尾其首截峻整則若儼鉤陳而界雲漢樞機日月開闔雷電昂昂然神其謀挺其勇握其正以高視天壤趨入作者之域所謂真粹氣中人也公之詩支而為六家孟郊得其氣焰<small about="#mwt486" typeof="mw:Transclusion">劉後村曰孟郊烏有氣焰謂得杜之氣骨可也</small>張籍得其簡麗姚合得其清雅賈島得其奇僻杜牧薛能得其豪健陸<span about="#mwt487" typeof="mw:Transclusion">龜</span>蒙得其贍博<small about="#mwt488" typeof="mw:Transclusion">後村曰能非牧比不可並稱龜蒙之詩亦非贍博</small>皆出公之奇偏爾尚軒軒然自號一家爀世烜俗後人師擬不暇矧合之乎風騷而下唐而上一人而巳是知唐之言詩公之餘波及爾於戲以公之才宜器大任而顛沛寇虜汩没蠻夷者屯於時耶戾於命耶將天嗜厭代未使斯文大振耶雖道抑當世而澤化後人斯不朽矣因覽公集輒洩其憤以書之<br/>
　　<small about="#mwt489" typeof="mw:Transclusion">孫僅字鄰幾汝陽人宋真宗<span class="date" title="999年">咸平二年</span>進士知浚儀令歷左諫議大夫知河中府復進給事中有文集五十卷</small><br/>
　　題杜子美别集後　　　　　　　　蘇舜欽<br/>
　　杜甫本傳云有集六十卷今所存者才二十卷又未經學者編緝古律錯亂前後不倫蓋不為近世所尚墜逸過半吁可痛閔也天聖末昌黎韓綜官華下於民間傳得號杜工部别集者凡五百篇予參以舊集削其同者餘三百篇景祐初僑居長安於王緯主簿處又獲一集三本相從復擇得八十餘首皆豪邁哀頓非昔之攻詩者所能依倚以知亦出於斯人之胸中念其亡去甚多意必皆在人間但不落好事家未布耳今以所得雜錄成一策題曰老杜别集俟尋購僅足當與舊本重編次之又本傳云旅于耒陽<span class="date" title="766年">永泰二年</span>啗牛肉白酒一夕而卒此詩中乃有大曆三年白帝城放船出瞿塘將適江陵之作及大曆五年追酬高蜀州見寄舊集亦有大曆二年調玉鼎之句是不卒於永泰史氏誤文也覽者無以此為異景祐<small about="#mwt491" typeof="mw:Transclusion">仁宗年號</small>某年十二月十五日長安題<br/>
　　杜工部集序　　　　　　　　　王　洙<small about="#mwt492" typeof="mw:Transclusion">翰林學士</small><br/>
　　杜甫字子美襄陽人徙河南鞏縣曾祖依藝鞏令祖審言膳部員外郎父閑奉天令甫少不羈天寶末獻三大禮賦召試文章授河西尉辭不行改右衛率府胄曹天寶末以家避亂鄜州轉陷賊中<span class="date" title="757年">至德二載</span>竄歸鳳翔謁肅宗授左拾遺詔許至鄜迎家明年收京扈從還長安房琯罷相甫上疏論琯有才不宜廢免肅宗怒貶琯邠州刺史出甫為華州司功屬關輔饑亂棄官之秦州又居成州同谷自負薪採梠餔糒不給遂入蜀卜居成都浣花里復適東川<small about="#mwt494" typeof="mw:Transclusion">朱曰公適東川在嚴武鎮成都之後此四字當删</small>久之召補京兆府功曹以道阻不赴欲如荆楚<span class="date" title="761年">上元二年</span>聞嚴武鎮成都自閬州挈家往依焉<small about="#mwt496" typeof="mw:Transclusion">子美自閬還成都武再鎮蜀時也此序誤</small>武歸朝廷甫浮遊左蜀諸郡往來非一武再鎮兩川奏為節度參謀檢校工部員外郎賜緋<span class="date" title="765年">永泰元年</span>夏武卒郭英乂代武崔旰殺英乂楊子琳柏正<small about="#mwt498" typeof="mw:Transclusion">當作貞宋本避諱</small>節舉兵攻旰蜀大亂甫逃至梓州亂定歸成都無所依<small about="#mwt499" typeof="mw:Transclusion">子美避徐知道亂入梓州崔旰亂後自雲安寓夔不復還成都矣此序亦誤</small>乃泛江遊嘉戎次雲安移居夔州大曆三年春下峽至荆南又次公安入湖南泝沿湘流遊衡山寓居耒陽嘗至岳廟阻<span about="#mwt500" typeof="mw:Transclusion">𭧂</span>水旬日不得食耒陽聶令知之自具舟迎還五月夏一夕醉飽卒年五十九觀甫詩與唐實錄猶概見事跡比新書列傳彼為蹐駁<small about="#mwt501" typeof="mw:Transclusion">傳云召試京兆功曹而集有官定後戲贈詩注云初授河西尉辭改右衛率府胄曹傳云遁赴河西謁肅宗於彭原而集有喜達行在詩注云自京竄至鳳翔傳云嚴武卒乃遊東蜀依高適既至而適卒據適自東川入朝拜散騎常侍乃卒又集有忠州聞高常侍亡詩傳云扁舟下峽未維舟而江陵亂乃游湘衡而集有居江陵及公安詩至多傳云<span class="date" title="766年">永泰二年</span>卒而集有大曆五年正月追酬高蜀州詩及别題大曆年者數篇</small>甫集初六十卷今祕府舊藏通人家所有稱大小集者皆亡逸之餘人自編摭非當時第次矣蒐裒中外書凡九十九卷<small about="#mwt502" typeof="mw:Transclusion">古本二卷蜀本二十卷集略十五卷樊晃序小集六卷孫光憲序二十卷鄭文寶序少陵集二十卷别題小集二卷孫僅一卷雜編三卷</small>除其重複定取千四百有五篇凡古詩三百九十有九近體千有六起太平時終湖南所作視居行之次與歲時為先後分十八卷又别錄賦筆雜著二十九篇為二卷合二十卷兹未可謂盡他日有得尚圖<small about="#mwt503" typeof="mw:Transclusion">一作副</small>益諸寶元<small about="#mwt504" typeof="mw:Transclusion">仁宗年號</small>二年十月日<small about="#mwt505" typeof="mw:Transclusion">鄧氏注杜而託名王原叔猶夫張性著杜律演義而假名虞集也</small><br/>
　　<small about="#mwt506" typeof="mw:Transclusion">晁公武曰本朝自王原叔以後學者喜觀杜詩世有為之注者數家率鄙淺可笑有託原叔名者其實非也吳彦高東山集云今世所注杜詩乃元祐間袐閣校對黃本鄧忠臣所為鏤板家標題遂以託名王原叔兩王公前後記初無一語及注後記又言如原叔之能文止作記於後則原叔不注杜詩益可見矣</small><br/>
　　<span id="du_gong_bu_shi_hou_ji_xu" about="#mwt507" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_gong_bu_shi_hou_ji_xu" class="mw-selflink-fragment">杜工部詩後集序</a></span><small about="#mwt508" typeof="mw:Transclusion">見臨川文集</small>　　　　王安石<br/>
　　予考古之詩尤愛杜甫氏作者其詞所從出一莫知窮極而病未能學也世所傳巳多計尚有遺落思得其完而觀之然每一篇出自然人知非人所能為而為之者惟其甫也輒能辯之予之令鄞客有授予古之詩世所不傳者二百餘篇觀之予知非人所能為而為之實甫者其文與意之著也然甫之詩其完見於今日自余得之世之學者至乎甫而後為詩不能至要之不知詩焉爾嗚呼詩其難惟有甫哉自洗兵馬下序而次之以示知甫者且用自發焉皇祐<small about="#mwt509" typeof="mw:Transclusion">仁宗年號</small>壬辰五月日臨川王安石序<br/>
　　<small about="#mwt510" typeof="mw:Transclusion">蔡寬夫詩話王原叔本杜詩辭有兩出者多並存於注至荆公為百家詩選始參考擇其善者定歸一辭王直方詩話編集四家詩以子美為第一永叔次之退之又次之以太白為下</small><br/>
　　後記　　　　　　　　　　　　王　琪<small about="#mwt511" typeof="mw:Transclusion">姑蘇郡守</small><br/>
　　近世學者爭言杜詩愛之深者至剽掠句語迨所用險字而模畫之沛然自以絕洪流而窮深源矣又人人購其亡逸多或百餘篇少數十句藏弆<small about="#mwt512" typeof="mw:Transclusion">音舉</small>矜大<small about="#mwt513" typeof="mw:Transclusion">前漢陳孟公傳與人尺牘皆藏弆以為榮</small>復自以為有得翰林王君原叔尤嗜其詩家素蓄先唐舊集及採袐府名公之室天下士人所有得者悉編次之事具於記於是杜詩無遺矣子美博聞稽古其用事非老儒博士罕知其自出然訛缺久矣後人cq=99妄改而補之者衆莫之遏也非原叔多得其真為害大矣子美之詩詞有近質者如麻鞋見天子垢膩脚不韈之類所謂轉石於千仞之山勢也學者尤效之而過甚豈遠大者難窺乎然夫子之删詩也至於檜曹小國寺人女子之詩苟中法度咸取而絃歌善言詩者豈拘於人哉原叔雖自編次余病其卷帙之多而未甚布暇日與蘇州進士何君瑑丁君修得原叔家藏及古今諸集聚於郡齋而參考之三月而後巳義有兼通者亦存而不敢削閱之者固有淺深也而又吳江邑宰河東裴君煜取以覆視乃益精密遂鏤於板庶廣其傳或俾余序於篇者曰如原叔之能文稱於世止作記於後余竊慕之且余安知子美哉但本末不可闕書故概舉以附於卷終原叔之文今遷於卷首云嘉祐<small about="#mwt515" typeof="mw:Transclusion">仁宗年號</small>四年四月望日姑蘇郡守太原王琪後記<br/>
　　<small about="#mwt516" typeof="mw:Transclusion">吳郡志嘉祐中王琪以知制誥守郡大修設廳規模宏壯假省庫錢數千緡廳既成漕司不肯除破時方貴杜集人間苦無全書琪家藏本讎校素精即俾公使庫鏤板印萬本每本為直千錢士人爭買之既償省庫羡餘以給公廚　通考陳氏曰按唐志杜甫集六十卷小集六卷王洙原叔蒐裒中外書合為二十卷王琪君王嘉祐間刻之姑蘇元稹墓誌附二十卷之末又有遺文九篇治平中太守裴煜刊附集外蜀本大略相同而以遺文入正集中則非其舊也</small><br/>
　　成都新刻草堂先生詩碑序　　胡宗愈<small about="#mwt517" typeof="mw:Transclusion">知成都府</small><br/>
　　草堂先生謂子美也草堂子美之故居因其所居而號之曰草堂先生先生自同谷入蜀遂卜居浣花江上萬里橋之西為草堂以居焉唐史前後牴牾先生至成都之年月不可考其後有寄題草堂詩云經營上元始斷手寶應年然則先生之來成都殆上元之初乎嚴武入朝送武之巴西遂如梓州蜀亂乃之閬州將赴荆楚會武再鎮两川自閬州挈妻子歸草堂武辟為參謀武卒蜀又亂去之東川移居夔州遂下荆渚泝沅湘上衡山卒於耒陽先生以詩鳴於唐凡出處去就動息勞佚悲歡憂樂忠憤感激好賢惡惡一見於詩讀之可以知其世學士大夫謂之詩史其所游歷好事者隨處刻其詩於石及至成都則闕然先生故居松竹荒涼略不可記丞相呂公<small about="#mwt518" typeof="mw:Transclusion">大防</small>鎮成都復作草堂於舊址而繪像於其上宗愈假符於此乃錄先生詩刻石置於草堂之壁間先生雖去此而其詩之意有在於是者亦附於後庶幾好事者得以考當時去來之跡云元祐<small about="#mwt519" typeof="mw:Transclusion">哲宗年號</small>庚午資政殿學士中大夫知成都軍府事胡宗愈序<br/>
　　大雅堂石刻杜詩記　　　　　黃庭堅<br/>
　　余常欲盡書杜子美两川夔峽諸詩刻石藏蜀中丹陵楊素翁英偉人也有俠氣好文喜事粲然向余請從事焉又欲作高屋廣楹庥此石因請名焉余名之曰大雅堂而告之曰由杜子美以來四百餘年斯文委地文章之士随世所能傑出時輩未有升子美之堂者況室家之好耶余嘗欲隨欣然會意處箋以數語終日汨沒世俗初不暇給雖然子美詩妙處乃在無意於文夫無意而意已至非廣之以國風雅頌深之以離騷九歌安能咀嚼其意味闖然入其門耶故使後生輩自求之則得之深矣使後之登大雅堂者能以余說而求之則思過半矣彼喜穿鑿者弃其大旨取其發興於所遇林泉人物草木魚蟲以為物物皆有所託如世間商度隱語者則子美之詩委地矣素翁可并刻此於大雅堂中後生可畏安知無渙然懷釋於斯文者乎元符<small about="#mwt520" typeof="mw:Transclusion">哲宗年號</small>三年九月涪翁書<br/>
　　增註杜工部詩序　　　　　　　王彦輔<br/>
　　唐興承陳隋之遺風浮靡相矜莫崇理致開元之間去雕篆黜浮華稍裁以雅正雖絺<small about="#mwt521" typeof="mw:Transclusion">一作綉</small>句繪章<small about="#mwt522" typeof="mw:Transclusion">唐藝文傳絺章繪句</small>人得一概各爭所長如大羹元酒者則薄滋味如孤峰絕岸者則駭廊廟穠華可愛者乏風骨爛然可珍者多玷缺逮至子美之詩周情孔思千彙萬狀茹古涵今無有端涯森嚴昭煥若在武庫見戈戟布列蕩人耳目非特意語天出尤工於用字故卓然為一代冠而歷世千百膾炙人口予每讀其文竊苦其難曉如義鶻行巨顙拆老拳之句劉夢得初亦疑之後覽石勒傳方知其所自出蓋其引物連類掎摭前事往往而是韓退之謂光燄萬丈長而世號為詩史信哉予時漁獵書部嘗妄注緝且十得五六宦遊南北因循中輟投老家居日以無事行樂之暇不度蕪淺既次其韻因舊注惜不忍去搜考所知再加箋釋又不幸病目無與乎簡牘之觀遂命子澂洎孫端仁參夫討繹俾之編綴用償夙志焉耳在昔聖人猶曰有所不知丘蓋闕如顧惟聞見之寡兹所不免但藏篋中以貽來裔非敢示諸博古之君子按鄭文寶少陵集張逸為之序又有蜀本十卷自王原叔内相再編定杜集二十卷後姑蘇守王君玉得原叔家藏於蘇州進士何瑑丁修處及今古諸集相與參考乃曰義有兼通者亦存而不敢削故予之所注以蘇本為正云時洪宋八葉政和<small about="#mwt523" typeof="mw:Transclusion">徽宗年號</small>紀元之三禩下元日序<br/>
　　杜少陵詩音義序　　　　　　　鄭　邛<small about="#mwt524" typeof="mw:Transclusion">閩人</small><br/>
　　讀少陵詩如馳騖晉楚之郊以言其高則鄧林千巖楩楠<span about="#mwt525" typeof="mw:Transclusion">杞</span>梓扶疏摩雲以言其深則溟波萬頃蛟龍黿鼉徜徉排空拭眥極目方且心駭神悸莫知所以若其甄别名狀實難為功韓退之推其光焰萬丈長殆謂是矣國家追復祖宗成憲學者以聲律相飭少陵矩範尤為時尚於其淹貫羣書比類賦象渾涵天成奇文險句厭人目力讀者未始不以搜尋訓切為病邛近因與二三友質問爰就隱奧處著為音義至夫人物地理古今傳志咸極討論施之新學不亦可乎紹興<small about="#mwt526" typeof="mw:Transclusion">高宗年號</small>改元辛亥長至後五日長樂鄭邛序<br/>
　　<small about="#mwt527" typeof="mw:Transclusion">朱文公跋章國華過余山間以所集注杜詩示予其用力勤矣然其所引東坡事實者非蘇公作聞之長老乃閩中鄭邛尚明偽為之所引事皆無根據反用杜詩見句增減為文而傳以前人名字託為其語至有時世先後顛倒失次者舊嘗考之知其決非蘇公書也況杜詩佳處有在用事造語之外者惟虛心諷詠乃能見之國華更以余言求之雖以讀三百篇可也</small><br/>
　　杜工部集後記　　　　　　　　吳　若<small about="#mwt528" typeof="mw:Transclusion">通判建康</small><br/>
　　右杜集建康府學所刻版也教授劉常今亘初得府帥端明李公本以為善又得撫屬姚令威寬所傳故吏部鮑欽止本較定之末得若本以為無憾焉凡稱樊者樊晃小集也稱晉者<span class="date" title="945年">開運二年</span>官書本也稱荆者王介甫四選也稱宋者宋景文也稱陳者陳無已也稱刊及一作者黃魯直晁以道諸本也雖然子美詩如五穀六牲人皆知味而鮮不為異饌所移故世之出異意為異說以亂杜詩之真者甚多此本雖未必皆得其真然求不為異者也他日有加是正者重刻之此學者之所望也<span class="date" title="請指定為“1133年”或“1153年”">紹興三年</span>六月日<br/>
　　<small about="#mwt531" typeof="mw:Transclusion">朱鶴齡曰世所傳杜集若本為最古若字幼海欽宗朝除大學士上書論李邦彦英敏姦邪被斥見北盟會編</small><br/>
　　<span id="xiao_ding_du_gong_bu_ji_xu" about="#mwt532" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#xiao_ding_du_gong_bu_ji_xu" class="mw-selflink-fragment">校定杜工部集序</a></span><small about="#mwt533" typeof="mw:Transclusion">見東觀餘論</small>　　　　李　綱<br/>
　　杜詩舊集古律異卷編次失序余嘗有意參訂之特病多事未能也故校書郎武陽黃長睿父博雅好古工文詞尤篤好公之詩乃用東坡之說隨年編纂以古律相參先後始末皆有次第然後子美之出處及少壯老成之作粲然可觀蓋自開元天寶太平全盛之時迄於至德犬歷干戈亂離之際子美之詩凡千四百四十餘篇其忠義氣節羈旅艱難悲憤無聊一寓於此句法理致老而益精時平讀之未見其工迨親更兵火喪亂誦其詞如出乎其時犁然有當於人心然後知為古今絕唱也公之述作行於世者既不多遭亂亡逸加以傳寫謬誤浸失舊文烏三轉而為舄者不可勝數長睿父官洛下與名士大夫遊裒集諸家所藏是正訛舛又得逸詩數十篇參於卷中及在袐閣得御府定本校讎益號精密非行世者之比長睿父没十七年予始見其親校集二十二卷於其家朱黃塗改手蹟如新為之愴然竊歎其博學淵識有功於子美之多也方肅宗之怒房琯人無敢言獨子美抗疏救之由是廢斥終身不悔與陽城之救陸贄何異然世罕稱之者殆為詩所掩故耶因序其集而及之使觀者知公遇事不苟非特言語文章妙天下而巳<span class="date" title="請指定為“1136年”或“1156年”">紹興六年</span>丙辰正月朔<br/>
　　<small about="#mwt535" typeof="mw:Transclusion">嚴滄浪詩話迎旦東風騎蹇驢決非盛唐人言語今世俗圖畫以為少陵詩漁隱亦辯其非矣而黃長睿編入杜集非也</small><br/>
　　編次杜工部詩序　　　　　　　魯　訔<br/>
　　騷人雅士同知祖尚少陵同欲模楷聲韻同苦其意律深嚴難讀也余謂少陵老人初不事艱澀左隱以病人其平易處有賤夫老婦所可道者至其深純宏妙千古不可追跡則序事穏實立意渾大遇物寫難狀之景紓情出不說之意借古的確感時深遠若江海浩溔<small about="#mwt536" typeof="mw:Transclusion">以沼切大水貌</small>風雲蕩汨蛟龍黿鼉出没其間而變化莫測風澄雲霽象緯回薄錯峙偉麗細大無不可觀離而序之次其先後時危平俗媺惡山川夷險風物明晦公之所寓舒局皆可概見如陪公杖屨而遊四方數百年間猶對面語何患於難讀耶名公巨儒譜敘注釋是不一家用意率過異說如蝟余因舊集略加編次古詩近體一其先後摘諸家之善有考於當時事實及地里歲月與古語之的然者聊注其下若其意律乃詩之六經神會意得隨人所到不敢易而言之敘次既倫讀之者如親罹艱棘虎狼之慘為可驚愕目見當時甿庶被削刻轉塗炭為可憫因感公之流徙始而適中而瘁卒至於為少年輩侮忽以訖死為可傷也紹興癸酉五月晦日丹丘冷齋魯訔序<br/>
　　草堂記略　　　　　　　　　趙次公<br/>
　　李杜號詩人之雄而白之詩多在於風月草木之間神仙虛無之說亦何補於教化哉惟杜陵野老負王佐之才有意當世而骯髒不偶胸中所蘊一切寫之以詩其曰許身一何愚自比稷與契又曰致君堯舜上再使風俗淳此其素願也至其出處每與孔孟合尚憐終南山回首清渭濱則有遲遲去魯之懷勳業頻看鏡行藏獨倚樓則有皇皇得君之意晚依嚴武未愜素心枉駕再顧赴期肯來禮數非不寬也而卒未免於嫌忌致同袍有蜀道難之悲吁可慨夫<small about="#mwt537" typeof="mw:Transclusion">次公有杜詩注四十九卷故錄存此記</small><br/>
　　校定集註杜詩序　　　　　　　郭知達<small about="#mwt538" typeof="mw:Transclusion">成都人</small><br/>
　　杜少陵詩世號詩史自箋註雜出是非異同多所牴牾致有好事者掇其章句穿鑿傅會設為事實託名東坡刊鏤以行欺世售偽有識之士所為浩歎因緝善本得王文公<small about="#mwt539" typeof="mw:Transclusion">安石</small>宋景文公<small about="#mwt540" typeof="mw:Transclusion">祁</small>豫章黃先生<small about="#mwt541" typeof="mw:Transclusion">庭堅</small>王原叔<small about="#mwt542" typeof="mw:Transclusion">洙</small>薛夢符　杜時可<small about="#mwt543" typeof="mw:Transclusion">田</small>鮑文虎<small about="#mwt544" typeof="mw:Transclusion">彪</small>師民贍<small about="#mwt545" typeof="mw:Transclusion">尹</small>趙彦材<small about="#mwt546" typeof="mw:Transclusion">次公</small>凡九家屬二三士友各隨是非而去取之如假託名氏撰造事實皆刪削不載精其讎校正其訛舛大書鋟版置之郡齋以公其傳庶幾便於觀覽絕去疑誤若少陵出處大節史有本傳及互見諸家之序兹不復云淳熙<small about="#mwt547" typeof="mw:Transclusion">孝宗年號</small>八年八月日<br/>
　　<small about="#mwt548" typeof="mw:Transclusion">嚴滄浪詩話舊蜀本杜詩並無注釋但編年而不分古近體其間略有公自注而巳今之豫章庫本以為翻鎮江蜀本既入雜註又分古律其編年亦且不同近南海漕臺刊杜集亦以為摹蜀本雖删去假坡注尚有王原叔以下九家而趙注比他本最詳皆非蜀舊本也　通考陳氏曰世有稱東坡杜詩故事者隨事造文一一牽合而皆不言其所出且其詞氣首末如出一口蓋妄人依託以欺亂流俗者書坊輒勦入集註中殊敗人意蜀人郭知達所集九家註獨削去之福清曾噩子肅刻板五羊漕司字大宜老最為善本</small><br/>
　　杜工部草堂詩箋跋　　　　　　蔡夢弼<br/>
　　少陵先生博極羣書馳騁今古周行萬里觀覽謳謠發為歌詩奮乎國風雅頌不作之後比興發於真機美刺該夫衆體自唐迄今餘五百年為詩學宗師家傳而人誦之國家肇造以來設科取士詞賦之餘繼之以詩主司多取是詩命題惜乎世本訛舛訓釋紕繆有識恨焉夢弼因博求唐宋諸本杜詩十門聚而閱之重復參校仍用嘉興魯氏編次其歲月之先後以為定本於本文各句之下先正其字之異同次審其音之反切方舉作詩之義以釋之復引經子史傳記以證其用事之所從出離為若干卷目曰草堂詩箋嘗參以蜀石碑及諸儒定本各因其實以條紀之凡諸家義訓皆採錄集中而舊德碩儒間有一二說者亦两存之以俟博識之決擇是集之行俾得之者手披目覽口誦心惟不勞思索而昭然義見更無纖毫凝滯如親聆少陵之謦欬而熟覩其眉宇豈不快哉宋嘉泰<small about="#mwt549" typeof="mw:Transclusion">寧宗年號</small>甲子正月建安三峰東塾蔡夢弼<span about="#mwt550" typeof="mw:Transclusion">𫝊</span>卿謹識<br/>
　　<small about="#mwt551" typeof="mw:Transclusion">據原序所校本文則取之唐樊晃本晉開運間官本歐陽公蘇子瞻宋子京陳無巳黃魯直其刊正同異則取之王原叔張文潛蔡君謨晁以道及唐之顧陶本其採輯諸說則用宋次道崔德符鮑欽止王禹玉王深父薛夢符薛倉舒蔡天啟蔡致遠蔡伯世及徐居仁謝任伯呂祖謙高元之趙子櫟趙次翁杜修可杜立之師古師民瞻云近世所行編年千家注多所疏略又非蔡氏原本矣</small><br/>
　　杜詩舉隅序　　　　　<small about="#mwt552" typeof="mw:Transclusion">明初人</small>宋　濓<br/>
　　詩三百篇上自公卿大夫下至賤<span about="#mwt553" typeof="mw:Transclusion">隸</span>小人婦人女子莫不有作而其託於六義者深遠玄奧卒有未易釋者故序詩之人各述其作者之意復分章析句以盡其精微至於東山一篇序之尤詳且謂一章言其完二章言其思三章言其室家之望女四章樂男女之得及時一覽之頃綱提領挈不待註釋而其大旨煥然昭明矣嗚呼此豈非後世訓詩者之楷式乎杜子美詩實取法三百篇有類國風者有類雅頌者雖長篇短韻變化不齊體段之分明脉絡之聯屬誠有不可紊者註者無慮數百家奈何不爾之思務穿鑿者謂一字皆有所出泛引經史巧為傅會楦釀而叢脞騁新奇者稱其一飯不忘君發為言辭無非忠國愛君之意至於率爾咏懷之作亦必遷就而為說說者雖多不出于彼則入于此子美之詩不白於世者五百年矣近代廬陵劉氏頗患之通集所事實别見篇後固無繳繞猥雜之病未免輕加批抹如醉翁寱語終不能了了其視二者相去何遠哉會稽俞先生季淵<small about="#mwt554" typeof="mw:Transclusion">名漸别號默翁</small>以卓絕之識脱略衆說獨法序詩者之意各析章句具舉衆義於是粲然可觀有不假辭說而自明嗚呼釋子美詩者至是可以無遺憾矣抑予聞古人註書往往託之以自見賢相逐而離騷解權臣專而衍義作何莫不由於斯先生開慶巳未進士出典方州入司六察其冰檗之操諒直之風凛然白於朝著不幸宗社巳屋徘徊於殘山剩水間無以寄其罔極之思其意以為忠君之言隨寓而發者唯子美之詩則然於是假之以洩其胸中之耿耿久而成編名之曰杜詩舉隅觀其書則其志之悲從可知矣先生既沒其玄孫安塞丞欽將鍥諸梓來求序文甚力因不辭而為之書<small about="#mwt555" typeof="mw:Transclusion">採唐宋序杜得一十六篇有關作者源流故並收編末若論詩之詳確前莫善於元微之論註之精當後莫過於宋景濓此外序文非輕重所係故概削不存</small><br/>
　　<span id="dong_tun_gao_zhai_ji" about="#mwt556" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#dong_tun_gao_zhai_ji" class="mw-selflink-fragment">東屯高齋記</a></span><small about="#mwt557" typeof="mw:Transclusion">續刻</small>　　　　　　陸　游<br/>
　　少陵先生晚遊夔州愛其山川不忍去三徙舍皆名高齋其詩曰次水門者白帝城之高齋也曰依藥餌者瀼西之高齋也日見一川者東屯之高齋也故又曰高齋非一處予至夔數月弔先生之遺跡則白帝城已廢為丘墟百有餘年自城郭府寺父老無知其處者況所謂高齋乎瀼西蓋今夔府治所畫為阡陌裂為坊市高齋尤不可識獨東屯有李氏者居已數世上距少陵財三易主大曆中故劵猶在而高齋負山帶谿氣象良是李氏業進士名襄因郡博士雍君大椿屬予記之予太息曰少陵天下士也遭遇明皇肅宗官爵雖不尊顯而見知實深蓋嘗慨然以稷卨自許及落魄巴蜀感漢昭烈帝諸葛丞相之事屢見於詩頓挫悲壯反覆動人其規模志意豈小哉然去國寖久諸公故人熟睨其窮無肯出力以至夔客於柏中丞嚴明府之間如九尺丈夫俛首居小屋下思一吐氣而不可得予讀其詩至小臣議論絕老病客殊方之句未嘗不流涕也嗟夫辭之悲乃至是乎荆卿之歌阮嗣宗之哭不加於此矣少陵非區區於仕進者不勝愛君憂國之心思少出所學以佐天子興貞觀開元之治而身愈老命愈蹇坎<span about="#mwt558" typeof="mw:Transclusion">壈</span>且死則其悲至此亦無足恠也今李君初不踐通塞榮辱之機讀書絃歌忽焉忘老無少陵之憂而有其高少陵家東屯不浹歲而君數世居之使死者復生予未知少陵自謂與君孰得失也若予者仕不能無愧於義退又無地可耕是直有慕於李君耳故樂與為之記<span class="date" title="1171年">乾道七年</span>四月十日記<br/>
　　杜詩學引　　　　　　　<small about="#mwt561" typeof="mw:Transclusion">元人</small>元好問<br/>
　　杜詩注六七十家發明隱奧不可謂無功至於鑿空架虛旁引曲證鱗雜米鹽反為蕪累者亦多矣蜀人趙次公作證誤所得頗多而託名于東坡者為最妄竊嘗謂子美之妙釋氏所謂學至于無學者耳今觀其詩如元氣淋漓隨物賦形如三江五湖合而為海浩浩瀚瀚無有涯矣如祥光慶雲千變萬化不可名狀固學者之所以動心而駭目及讀之熟求之深含咀之久則九經百氏古今精華所以膏潤其筆端者猶可彷彿其餘韻也夫金屑丹砂芝术參桂識者例能指名之至于合而為劑其君臣佐使之互用甘苦酸鹽之相入有不可復以金屑丹砂芝术參桂名之者矣故謂杜詩為無一字無來處亦可也謂不從古人中來亦可也前人論子美用故事有著鹽水中之喻固善矣但未知九方皋之相馬得天機于滅没存亡之間物色牝牡人所共知者為可略耳近世唯山谷最知子美而山谷未嘗注杜詩試取大雅堂記讀之則知此翁注杜詩已竟此但可為知者道也乙酉之夏自京師還閒居崧山因錄先東巖君所教與聞之師友之閒者為一書名曰杜詩學子美之傳誌年譜及唐以來論子美者在焉<span about="#mwt562" typeof="mw:Transclusion">候</span>兒子輩可與言當以告之不敢以示人也六月十一日河南元好問引<br/>
　　重修瀼西草堂記　　　　　　　陳文燭<small about="#mwt563" typeof="mw:Transclusion">玉叔</small><br/>
　　先生當天寶亂後歷秦隴至成都經三峽而寓於夔門其居三徙有客堂有東屯而瀼西尤著地多平曠田可水稻先生出峽即易其主而所手書劵宋元間得而珍之後日荒圮萬曆改元夔州郭君棐訪遺址檄奉節令羅繡藻新祠事肖先生像太守有記述而又請予碑焉予奉天子璽書宣教化例得旌<span typeof="mw:Transclusion mw:File" about="#mwt564"><span><img alt="揚 --（「昜」上「旦」之「日」與「一」相連）" resource="./File:SKQSfont.pdf" src="images/c101_SKQSfont.pdf_page3951_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3951-20px-SKQSfont.pdf.jpg"/></span></span>古今忠義之士徘徊祠下不覺泫然也先生崎嶇入蜀久客於夔逆旅之中經構此堂有足悲者而史稱先生挺節不汙所為詩歌善陳時事千彙萬狀兼而有之忠君憂國每飯不忘當時韓退之高其文章光<span about="#mwt566" typeof="mw:Transclusion">燄</span>至長萬丈也真知言矣語曰生無一日歡死有萬世名先生之謂乎先生襄陽人與孟浩然友善襄陽舊有孟亭不存而峴山祠先生者亦荒今瀼西更新比於同谷浣花可謂無關世教哉予為迎送神曲使歌以祀其詞曰昔飄零兮流寓歎遷次兮朝暮側身來兮參差於舊路<small about="#mwt567" typeof="mw:Transclusion">右迎神曲</small>三年飽兮煙霧千載驚兮香炷尚轉蓬兮山靈其呵護<small about="#mwt568" typeof="mw:Transclusion">右送神曲</small><br/>
　　<small about="#mwt569" typeof="mw:Transclusion">萬曆間陳公文燭督學四川記少陵草堂者凡三處花溪之草堂本呂汲公所建明蜀獻王修復之歲久頹圮而重結茅堂題曰乾坤一草亭若瀼西草堂則陸放翁訪其遺跡而不得者至是則新闢草堂又有牛頭山屬今潼川即唐梓州境山在郭門外少陵嘗登其上所云五載客屬郡一年居梓州是已郡守張輝南為堂於山上陳公皆為之記　又陜西華陰縣有少陵祠堂當時曾為華州司功至今祀之</small><br/>
　　杜工部草堂記　　　　　　　　左　峴<br/>
　　嗚呼杜少陵當天寶之亂干戈騷屑間關秦隴崎嶇巴蜀於成都浣花里種竹植樹結廬枕江縱酒賦詩與田父野老相狎侮彼其心曷嘗須臾忘故國哉思家宵立憶弟晝眠憂盜賊縱横睠懷宗國而每飯不忍忘君一篇之中三致意焉千載而下讀之者有餘悲也考公於肅宗<span class="date" title="759年">乾元二年</span>巳亥十二月自同谷入蜀至成都依成都尹裴冕以居至次年改元<span class="date" title="760年">上元元年</span>庚子是歲始營草堂嘗間至新津青城而三月李光豳已代冕所謂主人為卜林塘者非必盡出於冕也王司馬攜營茅屋資相訪則曰憂我營茅棟攜錢過野橋王錄事許草堂資不到則曰為嗔王錄事不寄草堂資蓋其旅次未安資斧不快而經始之艱且劬也如此時公先寓居草堂寺中高適寄詩所謂傳道招提客詩書自討論者是也<span class="date" title="761年">上元二年</span>辛丑以嚴武為成都尹竹裡行廚花邊立馬自此逢迎得有主人堂垂成于次年改元寶應元年壬寅而是年建巳月乙卯上皇崩丁卯肅宗崩秋七月嚴武召還為二聖山陵橋道使公送至綿州未幾徐知道亂遂入梓州冬復歸成都迎家至梓冬十一月往射洪縣南之通泉縣時嚴武入朝遂遊東川依高適而公巳去草堂矣代宗<span about="#mwt573" typeof="mw:Transclusion">廣德元年</span>癸卯自梓往祭房相國于閬州是年除京兆功曹道阻不赴二年甲辰春復自梓往閬嚴武代高適為節度使再鎮蜀春晚遂歸成都六月在武幕中武表為節度參謀檢校工部員外郎幕中多不合意故有晚晴懷西郭茅舍之作至次年改元永泰乙已即辭幕府歸浣花溪草堂四月嚴武卒郭英乂代武英乂武人粗暴無能刺謁公流落劍外無所依即于五月舍草堂南下自戎州渝州旋寓居雲安夔州矣是時公雖在蜀巳七載而居草堂者不過三四歲又此三四歲之中經營卜築巳費其太半及斷手於寶應年而是秋即在梓閬間往來梓閬幾三載公詩所謂三年奔走空皮骨者也及武再鎮留院中半年歸浣溪不逾時即離之而去巳然公雖流離困頓自成都往梓閬復往雲安夔州而并州故鄉之感時刻厪于懷遣弟占歸檢校草堂則曰東林竹影薄臘月更須栽寄題草堂則曰為念四小松蔓草易拘纏送韋郎歸成都則曰為問南溪竹抽稍合過牆懷錦水居止則曰雪嶺界天白錦城曛日黃形諸篇什其惓惓不忘如此公卜居浣花里地名百花潭與草堂寺相近因名草堂今寺與堂相近疑恐非舊址然卜居詩有曰浣花溪水水西頭狂夫詩有曰萬里橋西一草堂百花潭水即滄浪堂成詩背郭堂成蔭白茅出郊詩時出碧雞坊西郊向草堂懷居詩萬里橋南宅百花潭北莊讀其詩弔望其山川里居而草堂背成都郭在西郊外萬里橋南百花潭北浣花水西歷歷如舊公當日歸草堂時出西郊自南郭而言之則草堂在萬里橋西自西郭而言之則草堂在萬里橋南故互文曰橋西橋南也明皇使吳道子繪蜀道圖歸索其畫曰無有盡在臣腹中及明皇入蜀而所過山川城邑無不按圖悉肖今去公千載陵谷幾變遷而江村白沙之路竹翠椒丹橘刺藤梢雖其一草一木亦盡態極容形于楮上有公詩即草堂如見余竊怪楊升菴修全蜀藝文志而于杜詩寥寥止數首夫以杜之九鑽巴火三蟄楚雷其太半所作豈獨為瞿塘岷峨生色乃多抑而不載黃魯直在涪州盡書子美夔州之詩而刻之于石壁世有君子當同是心也<br/>
　　故友左君湘南登康熙庚戌科進士初任龍巖令後補蜀之威州故于蜀中形勝古迹多留意焉再知陳州陞部郎見余注杜囑之曰少陵千載詩宗註家林立往往彼此譏彈子箋此集恐具目者且四面而環攻之矣後衡文東粤振拔孤寒高出從前學使歸里時克捐餘資以佐剞劂之不逮此書告成甫寓目而旋逝世噫表韻事於先賢撫遺文而歎息草堂一記考據精詳真堪流傳藝苑矣　　歲在甲申菊月兆鰲附記<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
　　<span about="#mwt574" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_shi_xiang_zhu_juan_er_shi_wu" class="mw-selflink-fragment">杜詩詳註卷二十五</a></span><br/>
&lt;集部,別集類,漢至五代,杜詩詳註&gt;</p></div><meta typeof="mw:Includes/OnlyInclude/End"/>

</div><div class="licenseContainer licenseBanner dynlayout-exempt" about="#mwt6">
<div><div><div><div>
<p><span class="imageLeft"><span typeof="mw:File"><span><img alt="" resource="./File:PD-icon.svg" src="images/c29_PD_icon.svg_48px_PD_icon.svg.png" decoding="async" data-file-type="drawing" class="mw-file-element" style="width:48; height:48; " data-title="PD-icon.svg-48px-PD-icon.svg.png"/></span></span></span></p>
</div><div>
<div>
<p>本作品在全世界都属于<b><a rel="mw:WikiLink/Interwiki" href="https://zh.wikipedia.org/wiki/公有领域" title="w:公有领域" class="extiw">公有领域</a></b>，因为作者逝世已经超过100年，并且于1929年1月1日之前出版。</p>
</div>
</div><div>
<p><span class="noimageRight"/></p>
</div></div></div></div>
<div class="licensetpl">
<p><span class="licensetpl_short">Public domain</span><span class="licensetpl_long">Public domain</span><span class="licensetpl_link_req">false</span><span class="licensetpl_attr_req">false</span></p>
</div>
</div></section></body></html>
