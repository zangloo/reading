<?xml version="1.0" encoding="UTF-8" standalone="yes"?>
<!DOCTYPE html>
<html xmlns="http://www.w3.org/1999/xhtml" xml:lang="zh" dir="ltr"><head><meta charset="UTF-8"/><link type="text/css" rel="stylesheet" href="main.css"/><title>卷二十五</title><style typeof="mw:Extension/templatestyles" about="#mwt4"><![CDATA[.mw-parser-output .kaiti,.mw-parser-output .Kaiti,.mw-parser-output .KaiTi,.mw-parser-output .template-kai{font-family:"Kaiti SC",TH-Khaai-TP0,TH-Khaai-TP2,TH-Feon-A,楷体,KaiTi,楷体_GB2312,KaiTi_GB2312,FandolKai,华文楷体,STKaiti,TH-Khaai-PP0,TH-Khaai-PP2,Kai,"Kaiti TC",BiauKai,"AR PL UKai CN",標楷體,DFKai-SB,"AR PL UKai HK","AR PL UKai TW",全字庫正楷體,TW-Kai,EUDCKAI,cursive}.mw-parser-output .template-kai:lang(zh-hant),.mw-parser-output .template-kai:lang(zh-hk),.mw-parser-output .template-kai:lang(zh-mo),.mw-parser-output .template-kai:lang(zh-tw),.mw-parser-output .template-kai:lang(nan-tw),.mw-parser-output .template-kai:lang(hak-tw){font-family:"Kaiti TC",標楷體,DFKai-SB,"AR PL UKai HK","AR PL UKai TW",BiauKai,Kai,全字庫正楷體,TW-Kai,"Kaiti SC",TH-Khaai-PP0,TH-Khaai-PP2,TH-Khaai-TP0,TH-Khaai-TP2,TH-Feon-A,楷体,KaiTi,楷体_GB2312,KaiTi_GB2312,FandolKai,华文楷体,STKaiti,"AR PL UKai CN",EUDCKAI,cursive}]]></style><style typeof="mw:Extension/templatestyles mw:Transclusion" about="#mwt6"><![CDATA[.mw-parser-output .licenseContainer{box-sizing:border-box;margin-top:1em;margin-bottom:0.25em;clear:both;width:auto;page-break-before:always;break-before:page}.mw-parser-output .licenseContainer>div:first-child{display:table;border:2px solid #88A;border-collapse:collapse;border-spacing:0 0;empty-cells:hide;box-sizing:border-box;margin:0 auto 0 auto;width:100%;background-color:#F7F8FF}.mw-parser-output .licenseContainer>div:first-child>div:first-child{display:table-row-group}.mw-parser-output .licenseContainer>div:first-child>div:first-child>div:first-child{display:table-row}.mw-parser-output .licenseContainer>div:first-child>div:first-child>div:first-child>div{display:table-cell;padding:5px;vertical-align:middle;width:auto}.mw-parser-output .licenseContainer>div:first-child>div:first-child>div:first-child>div:first-child{text-align:left}.mw-parser-output .licenseContainer>div:first-child>div:first-child>div:first-child>div:nth-child(2){text-align:center}.mw-parser-output .licenseContainer>div:first-child>div:first-child>div:first-child>div:nth-child(2)>div{width:100%}.mw-parser-output .licenseContainer>div:first-child>div:first-child>div:first-child>div:nth-child(2)>div:first-child{display:block;margin:0 auto 0 auto;text-align:left}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2){display:table;border-top:1px solid #88A}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div{display:table-cell;vertical-align:middle}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div:first-child{text-align:center;padding:5px 0;width:40px}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div:nth-child(2){text-align:left;padding:5px;font-size:92%}.mw-parser-output .licenseContainer>div:first-child>div:first-child>div:first-child>div:nth-child(3){text-align:right}.mw-parser-output .licensetpl{display:none}.mw-parser-output .licenseContainer.wst-collapsible-box{clear:both;margin:0.25em 0 0.25em 0;font-size:95%;background-color:#f7f8ff;border:2px solid #88A;text-align:left;line-height:1.6}.mw-parser-output .wst-license-container-title{display:inline-block;padding:0.5em}.mw-parser-output .wst-license-container-content{background:transparent;margin:0;padding:3px;text-align:left}.mw-parser-output .licenseContainer.warningLicenseContainer>div:first-child{border-color:#b22222;background-color:#ffeeee}.mw-parser-output .licenseContainer.warningLicenseContainer>div:first-child>div:first-child>div:first-child>div:nth-child(2)>div:nth-child(2){border-color:#b22222}]]></style></head><body class="mw-content-ltr sitedir-ltr ltr mw-body-content parsoid-body mediawiki mw-parser-output" dir="ltr" xml:lang="zh"><section data-mw-section-id="0"><table style="width:100%; margin-top:0px;border:1px solid #a66a4e; background-color: #daad98; text-align:center;" about="#mwt2" typeof="mw:Transclusion">
<tbody><tr>
<td class="noprint" style="width:0; text-align:left; font-size:small;"><span style="color:#a66a4e">←</span> <a rel="mw:WikiLink" href="c25_du_shi_xiang_zhu__si_ku_quan_shu_ben__juan24.xhtml" title="杜詩詳註 (四庫全書本)/卷24">卷二十四</a></td>
<td style="width:50%;">杜詩詳註　卷二十五</td>
<td class="noprint" style="width:25%; text-align:right; font-size:small;"><a rel="mw:WikiLink" href="c27_du_shi_xiang_zhu__si_ku_quan_shu_ben__juan_shang.xhtml" title="杜詩詳註 (四庫全書本)/卷上">卷上</a>  <span style="color:#a66a4e">→</span></td></tr>
</tbody></table><span about="#mwt2">
</span><div class="kaiti" style="overflow: auto; height:90%; width:100%; writing-mode: vertical-rl; -webkit-writing-mode: vertical-rl; -o-writing-mode: vertical-rl; -ms-writing-mode: tb-rl;writing-mode: tb-rl; layout-flow: vertical-ideographic; overflow:auto; float:right;   font-size:150%; *display: inline; overflow: auto; padding: 9px; " about="#mwt2">
<meta typeof="mw:Includes/OnlyInclude"/><div class="poem" typeof="mw:Extension/poem" about="#mwt575"><p>　　欽定四庫全書<br/>
　　<span id="du_shi_xiang_zhu_juan_er_shi_wu" about="#mwt9" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_shi_xiang_zhu_juan_er_shi_wu" class="mw-selflink-fragment">杜詩詳註卷二十五</a></span><br/>
　　翰林院編修仇兆鰲撰<br/>
　　為閬州王使君進論巴蜀安危表<small about="#mwt10" typeof="mw:Transclusion">廣德元年作</small><br/>
　　臣某言伏自陛下平山東收燕薊泊<small about="#mwt11" typeof="mw:Transclusion">一作自</small>海隅萬里百姓感動喜王業再康<small about="#mwt12" typeof="mw:Transclusion">一作造</small>瘡痏蘇息陛下明聖社稷之靈以至於此然河南河北貢賦未入江淮轉輸異於曩時惟獨劍南自用兵以來税斂則殷部領不絶瓊林諸庫仰給最多是蜀之土地膏腴物産繁富足以供王命也近者賊臣惡子頻有亂常巴蜀之人横被煩費猶自勸勉充備百役不敢怨嗟吐蕃今下松維等州<small about="#mwt13" typeof="mw:Transclusion">朱鶴齡注事在廣德元年</small>成都巳不安矣楊琳師再脅普合<small about="#mwt14" typeof="mw:Transclusion">朱注楊琳即楊子琳通鑑<a rel="mw:WikiLink" href="https://zh.wikisource.org/wiki/Category:需要指定公元的紀年" title="Category:需要指定公元的紀年"><span title="請指定為“498年”或“765年”">永泰元年</span></a>瀘州牙將楊子琳舉兵討崔肝此云再脅普合其事未詳唐書普合二州俱屬劍南道</small>顒顒<small about="#mwt15" typeof="mw:Transclusion">一作顆顆</small>兩川不得相救百姓騷動未知所裁况臣本州山南所管初置節度庶事草創豈暇力及東西兩川矣<small about="#mwt16" typeof="mw:Transclusion">朱注䦘州舊書通典通志俱屬劍南東道新書屬山南西道此云本州山南所管與新書合　唐書方鎮表廣德元年升山南西道防禦守捉使為節度使尋降為觀察使領梁洋集壁等十三州治梁州</small>伏願陛下聽政之餘料巴蜀之理亂審救援之得失定兩川之異同問分管之可否度長計大速以親賢出鎮哀罷<small about="#mwt17" typeof="mw:Transclusion">音疲</small>人以安反仄犬戎侵軼羣盗窺伺庶可遏矣而三蜀大<small about="#mwt18" typeof="mw:Transclusion">一作天</small>府也徵取萬計陛下忍坐見其狼狽哉不即為之臣竊恐蠻夷得恣屠割耳實為陛下有所痛惜必以親王委之節鉞此古之維城磐石之義明矣陛下何疑哉在選<small about="#mwt19" typeof="mw:Transclusion">一作近</small>擇親賢加以醇厚明哲之老為之師傅則萬無覆敗之跡又何疑焉其次付重臣舊德智略經久舉事允愜不隕穫於蒼黄之際臨危制變之明者觀其樹勲庸<small about="#mwt20" typeof="mw:Transclusion">一作猷</small>於當時扶泥塗於已墜<small about="#mwt21" typeof="mw:Transclusion">朱注今本之際以下二十三字悞在後鎮撫不缺句之下</small>整頓理體竭露臣節必見方面小康也今梁州既置節度與成都足以久遠相應矣東川更分管數州於内幕府取給破弊滋甚若兵馬悉付西川梁州益坦為聲援是重斂之下免出<small about="#mwt22" typeof="mw:Transclusion">一作至</small>多門西南之人有活望矣<small about="#mwt23" typeof="mw:Transclusion">朱注東川與山南接壤山南既增節度東川兵馬便可并付西川减省幕府繁費髙適奏請罷東川節度以一劍南西山不急之城稍以減削意亦與公同也</small>必以戰伐未息勢資多軍應須遣朝廷任使舊人授之使節留後之寄綿歷歲時非所以塞衆望也<small about="#mwt24" typeof="mw:Transclusion">朱注時章梓州彜為東川留後故云</small>臣於所守封<small about="#mwt25" typeof="mw:Transclusion">一作分</small>界連接梓州正可為成都東鄙其中别作法度亦不足成要害哉徒擾人矣伏惟明主裁之勅<small about="#mwt26" typeof="mw:Transclusion">一作又</small>天下徵收赦文減省軍用外諸色雜賦名目伏願省之又省之<small about="#mwt27" typeof="mw:Transclusion">一本省之俱作損之</small>劍南諸州亦困<small about="#mwt28" typeof="mw:Transclusion">一作因</small>而復振矣將相之任内外交遷西川分閫<small about="#mwt29" typeof="mw:Transclusion">一作壺</small>以仗賢俊愚臣特望以親王總戎者意在根固流長國家萬代之利也敢輕易而言次請慎擇重臣亦願任使舊人鎮撫不缺借如犬戎俶擾臣素知之臣之兄承訓自没蕃以來長望生還偽親信於贊普<small about="#mwt30" typeof="mw:Transclusion">註見詩集</small>探其深意意者報復摩彌青海之役決矣<small about="#mwt31" typeof="mw:Transclusion">朱注唐書鄴州註度西月河一百十里至多彌國摩彌疑即多彌青海註見詩集</small>同謀誓衆於前後沒落之徒曲成翻動陰合應接積有歲時每漢使回蕃使至帛書隱語累嘗懇論臣皆封進上聞屢逹臣兄承訓憂國家緣邉之急願亦勤矣况臣本隨兄在蜀向二十年兄既辱身蠻夷相見無日臣比未忍離蜀者望兄消息時通所以戮力邉隅累踐班秩補拙之分淺待罪之日深蜀之安危敢竭聞見臣子之義貴有所盡於君親愚臣迂闊之説萬一少裨聖慮遠人之福也愚臣之幸也昨竊聞諸道路云<small about="#mwt32" typeof="mw:Transclusion">一無云字</small>吐蕃已來草竊岐隴逼近咸陽<small about="#mwt33" typeof="mw:Transclusion">唐書廣德元年七月吐蕃入大震關八月冦奉天武功</small>似是之間憂憤隕迫益增尸禄寄重之懼寤寐報効之懇謹冐死具巴蜀成敗形<small about="#mwt34" typeof="mw:Transclusion">一作之</small>勢奉表以聞<br/>
　　<span id="wei_kui_fu_bai_dou_du_xie_shang_biao" about="#mwt35" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#wei_kui_fu_bai_dou_du_xie_shang_biao" class="mw-selflink-fragment">為䕫府柏都督謝上表</a></span><small about="#mwt36" typeof="mw:Transclusion">柏都督注見詩集</small><br/>
　　臣某言伏見月日制授臣某官祗拜休命内顧隕越策駑馬之力冐累踐之寵自數勲力萬無一稱再三怵<span typeof="mw:Transclusion mw:File" about="#mwt37"><span><img alt="愓 --（『昜』上『旦』之『日』與『一』相連）" resource="./File:SKQSfont.pdf" src="images/c103_SKQSfont.pdf_page3947_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3947-20px-SKQSfont.pdf.jpg"/></span></span>流汗至踵謹以某月日到任上訖臣某誠戰誠懼頓首頓首死罪死罪伏以陛下君父任使之久掩臣子不逮之過就其小效復分深憂察臣劍南區區恐失臣節如彼加臣頻煩<small about="#mwt38" typeof="mw:Transclusion">一作繁</small>階級鎮守要衝如此勉勵疲鈍伏<span typeof="mw:Transclusion mw:File" about="#mwt39"><span><img alt="揚 --（『昜』上『旦』之『日』與『一』相連）" resource="./File:SKQSfont.pdf" src="images/c101_SKQSfont.pdf_page3951_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3951-20px-SKQSfont.pdf.jpg"/></span></span>陛下之聖德愛惜陛下之百姓先之以簡易閒<small about="#mwt40" typeof="mw:Transclusion">音閑</small>之以樂業均之以賦斂終之以敦勸然後畢禁將士之暴弘洽主客之宜示以刑典難犯之科寬以困窮計無所出哀今之人庶古之道内救惸獨外攘師冦上報君父曲盡<small about="#mwt41" typeof="mw:Transclusion">一作蓋</small>庸拙之分下循臣子勤補失墜之目灰粉骸骨以備守官伏惟恩慈胡忍客易愚臣之願也明主之望也限以所領未遑謁對無任兢灼之極謹遣某官奉表陳謝以聞臣誠喜誠懼死罪死罪<br/>
　　<span id="wei_bu_yi_jian_cen_can_zhuang" about="#mwt42" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#wei_bu_yi_jian_cen_can_zhuang" class="mw-selflink-fragment">為補遺薦岑參狀</a></span><br/>
　　宣議郎試大理評事攝監察御史賜緋魚袋岑參右臣等竊見岑參識度清遠議論雅正佳名蚤立<small about="#mwt43" typeof="mw:Transclusion">一作上</small>時輩所仰今諌諍之路大開獻替之官未備恭惟近侍實藉茂材臣等謹詣閤門奉狀陳薦以聞伏聽進止<br/>
　　<a rel="mw:WikiLink" href="https://zh.wikisource.org/wiki/Category:757年_(提及)" title="Category:757年 (提及)" about="#mwt44" typeof="mw:Transclusion"><span id="id-757nian-n2655" title="757年">至德二載</span></a>六月十二日左拾遺内供奉臣裴　薦等<br/>
　　狀　　　　　　　左拾遺内供奉臣杜　甫<br/>
　　左補闕臣　　　韋少游<br/>
　　右拾遺内供奉臣魏齊<span about="#mwt45" typeof="mw:Transclusion">𣆀</span><br/>
　　<span id="you_shi_yi_nei_gong_feng_chen_meng_chang_hao" about="#mwt46" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#you_shi_yi_nei_gong_feng_chen_meng_chang_hao" class="mw-selflink-fragment">右拾遺内供奉臣孟昌浩</a></span><br/>
　　奉謝口<span typeof="mw:Transclusion mw:File" about="#mwt47"><span><img alt="勅" resource="./File:SKQSfont.pdf" src="images/c104_SKQSfont.pdf_page2706_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page2706-20px-SKQSfont.pdf.jpg"/></span></span>放三司推問狀<small about="#mwt48" typeof="mw:Transclusion">本傳甫與房琯為布衣交琯以客董庭蘭罷宰相甫上疏言罪細不宜免大臣帝怒詔三司推問宰相張鎬救之得解朱按唐書韋陟除御史大夫會杜甫論房琯詞意迂慢帝令陟與崔光遠顏真卿按之陟奏甫言雖狂不失諫臣體帝由是疏之觀此則當時論救者不獨一張鎬矣</small><br/>
　　右臣甫智識淺昩向所論事涉近激訐違忤聖旨既下有司具已舉劾甘從自棄就戮為幸今日巳時中書侍郎平章事張鎬奉宣口<span typeof="mw:Transclusion mw:File" about="#mwt49"><span><img alt="勅" resource="./File:SKQSfont.pdf" src="images/c104_SKQSfont.pdf_page2706_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page2706-20px-SKQSfont.pdf.jpg"/></span></span>宜放推問知臣愚戅赦臣萬死曲成恩造再賜骸骨臣甫誠頑誠蔽死罪死罪臣<small about="#mwt50" typeof="mw:Transclusion">英華有比字</small>以陷身賊庭憤惋成疾實從間道獲謁<small about="#mwt51" typeof="mw:Transclusion">一作面</small>龍顏猾逆未除愁痛難遏猥厠衮職願少裨補竊見房琯以宰相子<small about="#mwt52" typeof="mw:Transclusion">朱注琯父融相武后唐書宰相表<a rel="mw:WikiLink" href="https://zh.wikisource.org/wiki/Category:704年_(提及)" title="Category:704年 (提及)"><span id="id-704nian-n2657" title="704年">長安四年</span></a>十月懷州長史房融為正諫大夫同鳳閣鸞臺平章亊中宗即位除名流髙州</small>少自樹立晚為醇儒有大臣體時論許琯必位至公輔康濟元元陛下果委以樞密衆望甚允觀琯之深念主憂義形於色况畫一保泰其素所蓄積者巳而琯性失於簡酷嗜鼓琴董庭蘭今之琴工<small about="#mwt53" typeof="mw:Transclusion">朱注唐劉啇胡笳曲序蔡文姬善琴能為離鸞别鶴之操後董生以琴寫胡笳聲為十八拍今胡弄是也李肇國史補董庭蘭善沉聲祝聲蓋大小胡笳云</small>遊琯門下有日貧病之老依倚為非琯之愛惜人情一至於玷汙臣不自度量<small about="#mwt54" typeof="mw:Transclusion">度音鐸量音良</small>歎其功名未垂而志氣挫衂覬望陛下棄細録大所以冐死稱述何思慮未<small about="#mwt55" typeof="mw:Transclusion">英華作未集作始</small>竟闕於再三陛下貸以仁慈憐其懇到不書狂狷之過復解網羅之急是古之深容直臣勸勉來者之意天下幸甚天下幸甚豈小臣獨蒙全軀就列待罪而已無任先懼後喜之至謹詣閤門進狀奉謝以聞<a rel="mw:WikiLink" href="https://zh.wikisource.org/wiki/Category:757年_(提及)" title="Category:757年 (提及)" about="#mwt56" typeof="mw:Transclusion"><span title="757年">至德二載</span></a>六月一日宣議郎行在<small about="#mwt57" typeof="mw:Transclusion">一本無在字</small>左拾遺臣杜甫狀進<br/>
　　為華州郭使君進滅殘冦形勢圖狀<br/>
　　右臣竊以逆賊束身檻中奔走無路尚假餘息蟻聚苟活之日久<small about="#mwt58" typeof="mw:Transclusion">朱注通鑑<a rel="mw:WikiLink" href="https://zh.wikisource.org/wiki/Category:757年_(提及)" title="Category:757年 (提及)"><span title="757年">至德二載</span></a>冬十月廣平王入東京安慶緒走保鄴郡諸將阿史那承慶等散投常山趙郡旬日間蔡希德自上黨用承嗣自潁川武令珣自南陽各帥所部兵歸之又召募河北諸郡人衆至六萬軍聲復振</small>陛下猶覬其匍匐相率降款盡至廣務寬大之本用明惡<small about="#mwt59" typeof="mw:Transclusion">烏故切</small>殺之德故大軍雲合蔚然未進上以稽王師有征無戰之義下以成古先聖哲之用心兹事玄遠非愚臣所測臣聞易載隨時不俟終日先王之用刑也抑亦小者肆諸市朝大者陳諸原野今殘孽雖窮蹙日甚自救不暇尚慮其逆帥望秋髙馬肥之便蓄突圍拒轍之謀大軍不可空勤轉輸之粟諸將宜窮犄角之進頃者河北初收數州思明降表繼至<small about="#mwt60" typeof="mw:Transclusion">朱注通鑑<a rel="mw:WikiLink" href="https://zh.wikisource.org/wiki/Category:757年_(提及)" title="Category:757年 (提及)"><span title="757年">至德二載</span></a>十二月史思明囚阿史那承慶等遣其將竇子昂奉表以所部十三州及兵八萬來降并帥其河東節度使髙秀巖以所部來降思明以其將薛萼攝恒州刺史子朝義攝冀州刺史以其將令狐彰為博州刺史烏承恩所至宣布詔旨滄瀛安深德棣等州皆降雖相州未下河北率為唐所有矣</small>實為平盧兵馬在賊左脅<small about="#mwt61" typeof="mw:Transclusion">朱注唐書方鎮表<a rel="mw:WikiLink" href="https://zh.wikisource.org/wiki/Category:717年_(提及)" title="Category:717年 (提及)"><span id="id-717nian" title="717年">開元五年</span></a>營州置平盧軍使七年升為平盧軍節度通鑑<a rel="mw:WikiLink" href="https://zh.wikisource.org/wiki/Category:757年_(提及)" title="Category:757年 (提及)"><span title="757年">至德二載</span></a>安東都護王□志與平盧將侯希逸襲殺偽平盧節度徐歸道又遣兵馬使董秦將兵以葦筏度海與大將田神功擊平原樂安下之平盧在幽燕之東故曰左脅</small>賊動靜乏<small about="#mwt62" typeof="mw:Transclusion">一作之</small>利制不由已則降附可知今大軍盡離河北逆黨意必寬縱若萬一軼略河縣草竊秋成臣伏請平盧兵馬及許叔冀等軍<small about="#mwt63" typeof="mw:Transclusion">據下三段各以等軍為句此處軍字下當有從字</small>從鄆州西北渡河<small about="#mwt64" typeof="mw:Transclusion">朱注唐書鄆州隋東平郡之須昌縣屬河南道通鑑<a rel="mw:WikiLink" href="https://zh.wikisource.org/wiki/Category:757年_(提及)" title="Category:757年 (提及)"><span title="757年">至德二載</span></a>七月靈昌太守許叔冀為賊所圍救兵不至拔衆奔彭城<a rel="mw:WikiLink" href="https://zh.wikisource.org/wiki/Category:需要指定公元的紀年" title="Category:需要指定公元的紀年"><span title="請指定為“1302年”或“758年”">乾元元年</span></a>八月以青登等五州節度使許叔冀為滑濮等六州節度使公作狀時叔冀尚未鎮滑濮故欲從鄆州也</small>先衝收魏<small about="#mwt65" typeof="mw:Transclusion">朱注唐書魏州漢魏郡元城縣地屬河北道時為安慶緒所據</small>或近軍志避實擊虛之義也伏惟陛下圖之遣李銑殷仲卿孫青漢等軍<small about="#mwt66" typeof="mw:Transclusion">朱注李銑上元初領淮西節度副使殷仲卿上元初自青州刺史領淄沂滄德棣等州節度使孫青漢無考</small>邐迤渡河佐之收其貝博<small about="#mwt67" typeof="mw:Transclusion">朱注唐書貝州隋清河郡博州隋武陽郡之聊城縣俱屬河北道</small>賊之精鋭撮在相魏衛之州<small about="#mwt68" typeof="mw:Transclusion">朱注唐書相州漢魏郡衛州隋汲郡俱屬河北道</small>賊用仰魏而給賊若抽其鋭卒渡河救魏博臣則請朔方伊西北庭等軍<small about="#mwt69" typeof="mw:Transclusion">朱注通鑑<a rel="mw:WikiLink" href="https://zh.wikisource.org/wiki/Category:需要指定公元的紀年" title="Category:需要指定公元的紀年"><span title="請指定為“1302年”或“758年”">乾元元年</span></a>八月朔方節度使郭子儀詣行營　三月鎮西北庭行營節度使李嗣業屯河内</small>渡沁水<small about="#mwt70" typeof="mw:Transclusion">沁水在澤州</small>收相衛賊若迴戈距我兩軍<small about="#mwt71" typeof="mw:Transclusion">朱注謂郭子儀李嗣業之軍</small>臣又請郭<small about="#mwt72" typeof="mw:Transclusion">當作𡻳音廓</small>口祁縣等軍<small about="#mwt73" typeof="mw:Transclusion">朱按唐書𡻳縣屬代郡都督府𡻳口疑在其境通鑑注𡻳口在洛州邯鄲縣西蓋即壼關之險也舊書𡻳口在相州西山　祁縣本漢縣屬并州太原府　時李光弼為河東節度使王思禮兼領澤潞節度使𡻳口祁縣等軍當指二鎮之兵也</small>驀<small about="#mwt74" typeof="mw:Transclusion">音麥</small>嵐風馳<small about="#mwt75" typeof="mw:Transclusion">朱云或作暮嵐風馳一作驀嵐馳一作驀山風馳張溍讀作驀嵐馳屯</small>屯據林慮縣界<small about="#mwt76" typeof="mw:Transclusion">朱注唐書嵐州本隋樓煩郡之嵐城縣屬河東道　林慮即漢隆慮縣屬相州</small><span about="#mwt77" typeof="mw:Transclusion">候</span>其形勢漸進又遣季廣琛魯炅等軍<small about="#mwt78" typeof="mw:Transclusion">朱注時季廣琛為鄭蔡節度使魯炅為淮西節度使</small>進渡河收黎陽臨河等縣<small about="#mwt79" typeof="mw:Transclusion">朱注唐書黎陽屬衛州臨河縣折黎陽置屬相州</small>相與出入犄角逐便撲滅則慶緒之首可翹足待之而已是亦恭行天罰豈在<small about="#mwt80" typeof="mw:Transclusion">一有於字</small>王師必無戰哉愚臣聞見淺狹承乏待罪未精慎固之守輕議擒縱之術抑臣之夢寐貴有禆補謹進前件圖如狀伏聽進止<a rel="mw:WikiLink" href="https://zh.wikisource.org/wiki/Category:需要指定公元的紀年" title="Category:需要指定公元的紀年" about="#mwt81" typeof="mw:Transclusion"><span title="請指定為“1302年”或“758年”">乾元元年</span></a>七月日某官臣狀進<br/>
　　<small about="#mwt82" typeof="mw:Transclusion">鰲按杜公借箸前籌洞悉情勢此等文字真可坐而言起而行者初非書生談兵迂闊也與韓昌黎論淮西事宜俱推經國有用之文</small><br/>
　　<a rel="mw:WikiLink" href="https://zh.wikisource.org/wiki/Category:需要指定公元的紀年" title="Category:需要指定公元的紀年" about="#mwt83" typeof="mw:Transclusion"><span title="請指定為“1302年”或“758年”">乾元元年</span></a>華州試進士策問五首<small about="#mwt84" typeof="mw:Transclusion">朱注唐六典諸州每歲貢人其進士帖一小經及老子試雜文两首策時務五條　時公貶華州司功參軍</small><br/>
　　<span id="wen" about="#mwt85" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#wen" class="mw-selflink-fragment">問</a></span><small about="#mwt86" typeof="mw:Transclusion">英華有古之二字</small>山林藪澤之地各以肥磽多少為差<small about="#mwt87" typeof="mw:Transclusion">初宜切</small>故供甲兵士徒之役府庫賜予<small about="#mwt88" typeof="mw:Transclusion">上聲</small>之用給郊廟宗社<small about="#mwt89" typeof="mw:Transclusion">一作郊社宗廟</small>之祀奉養禄食之出辯乎名物存乎有司是謂公賦知歸地著<small about="#mwt90" typeof="mw:Transclusion">涉略切</small>不撓者已今聖朝紹宣王中興之洪業於上庶尹備山甫補衮之能事於下而東冦猶小梗<small about="#mwt91" typeof="mw:Transclusion">朱注謂安慶緒末年</small>率土未甚闢總彼賦税之獲盡贍軍旅之用<small about="#mwt92" typeof="mw:Transclusion">英華有逮字</small>是官御之舊典闕矣人神之攸序乖矣欲使軍旅足食則賦税未能充備矣欲將誅求不時則黎元轉罹疾苦矣子等以待問之實知新之明觀志氣之所存於應對乎何有佇渴救敝之道<small about="#mwt93" typeof="mw:Transclusion">一作通</small>術願聞强學之所措意蓋<small about="#mwt94" typeof="mw:Transclusion">一作道</small>在此矣得游説乎<br/>
　　問國有軺車廬有飲食古之按風俗遣使臣在王官之一守得馳傳而分命蓋地有要害郊有遠近供給之比省費相懸今兹華惟襟帶關逼輦轂<small about="#mwt95" typeof="mw:Transclusion">潼關在華州</small>行人受辭於朝夕使者相望於道路屬年歲無蓄積之虞職司有愁痛之歎<small about="#mwt96" typeof="mw:Transclusion">一作色</small>况軍書未絶王命急宣插羽先翥於騰鷹<small about="#mwt97" typeof="mw:Transclusion">朱注薛道衡詩插羽夜徴兵</small>敝帷不供於埋馬<small about="#mwt98" typeof="mw:Transclusion">朱注禮記敝帷不棄為埋馬也</small>豈芻粟之勤獨爾實驂騑之價闕如人主之軫念屢及於兹邦伯之分憂何嘗敢怠乞恩難再近日已降水衡之錢積骨頗多無暇更入燕王之市欲使輶軒有喜主客合宜閭閻罷杼軸之嗟官吏得從容之計側佇新語<small about="#mwt99" typeof="mw:Transclusion">英華作佳論</small>當聞濟時<br/>
　　<span id="wen_tong_dao_bei_ze_sui_shan_jun_chuan_jing_qi" about="#mwt100" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#wen_tong_dao_bei_ze_sui_shan_jun_chuan_jing_qi" class="mw-selflink-fragment">問通道陂澤隨山濬川經啟</a></span><small about="#mwt101" typeof="mw:Transclusion">英華注云名賢策問作啟關</small>之理疏奠<small about="#mwt102" typeof="mw:Transclusion">名賢策問作鑿</small>之術抑有可觀其來尚矣初聖人盡力溝洫有國作為隄防泊後代控引淮海漕通涇渭因舟楫之利逹倉庾之儲<small about="#mwt103" typeof="mw:Transclusion">朱注唐書華州華陰縣有漕渠自苑西引渭水因石渠會灞滻經廣運潭至縣入渭天寳三載韋堅開又有永豐倉有臨渭倉</small>又頼此而殷亦行之自久近者有司相土決彼支渠既潰渭而亂河竟功多而事寢人實勞止岸乃善崩遂使委輸之勤中道而棄今軍用蓋寡國儲未贍<small about="#mwt104" typeof="mw:Transclusion">一作繕</small>雖遠方之粟大來而助挽之車不給是以國朝仗彼天使徵兹水工議下淇園之竹更鑿商顏之井<small about="#mwt105" typeof="mw:Transclusion">朱注漢溝洫志令羣臣從官皆負薪寘決河是時東郡燒草以故薪柴少而下淇園之竹以為楗晉灼曰淇園衛之苑也　為發卒萬人穿渠自徵引洛水至商顏下岸善崩乃鑿井深者四十餘丈井下相通行水水隤以絶商顏東至山領十餘里間井渠之生自此始穿得龍骨故名龍首渠師古曰徵音懲即今澄城商顏商山之顏也謂之顏者譬人之顏額</small>又恐煩費居多績用莫立空荷成雲之插復擁填淤之泥<small about="#mwt106" typeof="mw:Transclusion">朱注溝洫志荷鍤成雲決渠如雨　填淤注見詩集</small>若然則舟車之用大小相妨矣軍國之食轉致或闕矣矧夫人煙尚稀牛力不足者巳子等飽隨時之要挺賓王之資副乎求賢敷厥讜議<small about="#mwt107" typeof="mw:Transclusion">一作論</small><br/>
　　問足食足兵先哲雅誥蓋有兵無食是謂棄之致能掉鞅靡旌斯可用矣<small about="#mwt108" typeof="mw:Transclusion">朱注左傳楚許伯曰吾聞致師者御靡旌摩壘而還樂伯曰吾聞致師者御下兩馬掉鞅而還注靡旌驅疾也掉正也</small>况冦猶作梗兵不可去日聞將軍之令親覩司馬之法關中之卒未息灞上之營何遠近者鄭南訓練城下屯集瞻<small about="#mwt109" typeof="mw:Transclusion">一作膽</small>彼三千之徒有異什一而税竊見明發教以戰鬭亭午放其庸<small about="#mwt110" typeof="mw:Transclusion">一作傭</small>保課乃菽麥以為尋常夫悦以使人是能用古伊歲則云暮實慮休止<small about="#mwt111" typeof="mw:Transclusion">英華作工</small>未卜及<span about="#mwt112" typeof="mw:Transclusion">瓜</span>之還交比翳桑之餓<small about="#mwt113" typeof="mw:Transclusion">朱注左傳齊侯使連稱管至父戍葵丘瓜時往曰及瓜而代　趙盾舍於翳桑見靈輙餓食之既而與公介倒㦸以禦公徒而免之問其故對曰翳桑之餓人也</small>羣有司自救不暇二三子謂之何哉問昔唐堯之為君也則天之大敬授人時十六升自唐侯者巳昔舜帝之為臣也舉禹之功克平水土三十登為天子者已本之以文思聰明加之以勞身焦思既睦九族協和萬邦黜去四凶舉十六相故五帝之後傳載唐虞之美無得而稱焉易曰君子終日乾乾詩曰文王小心翼翼竊觀古<small about="#mwt114" typeof="mw:Transclusion">一有人字</small>之聖哲未有不以君倡於上臣和於下致乎人和年豐成乎無為而理者也主上躬仁<small about="#mwt115" typeof="mw:Transclusion">一作純</small>孝之聖樹非常之功内則拳拳然事親如有闕外則悸悸然求賢如不及伊百姓不知帝力庶官但<small about="#mwt116" typeof="mw:Transclusion">但字下當有知字</small>恭已而巳冦孽未平咎徵之至數也倉廪未實物理之固然也今大軍虎步列國鶴立山東之諸<small about="#mwt117" typeof="mw:Transclusion">一作兵</small>將雲合淇上之捷書日至<small about="#mwt118" typeof="mw:Transclusion">注詳洗兵馬</small>二三子議論弘正詞氣髙雅則遺祲盪滌之後聖朝砥礪之辰雖遭明主必致之於堯舜降及<small about="#mwt119" typeof="mw:Transclusion">英華作雖降</small>元輔必要之於稷卨<small about="#mwt120" typeof="mw:Transclusion">英華作䕫皋</small>驅蒼生於仁壽之域反淳樸於羲皇之上自古哲<small about="#mwt121" typeof="mw:Transclusion">一作帝</small>王立極大臣為體眇然坦途利往何順<small about="#mwt122" typeof="mw:Transclusion">英華作何往不順</small>子有説否庶復見子之志豈徒<span about="#mwt123" typeof="mw:Transclusion">𤨏</span><span about="#mwt124" typeof="mw:Transclusion">𤨏</span>射<small about="#mwt125" typeof="mw:Transclusion">音石</small>策趨競一第哉<small about="#mwt126" typeof="mw:Transclusion">文心雕龍曰射策者探事而獻説也言中理準譬射侯中的依此射當從石音可補詩注所不及</small>頃之問孝廉<small about="#mwt127" typeof="mw:Transclusion">一作秀</small>取備尋常之對多忽經濟之體考諸詞學自有文章在束以徵事曷成凡例焉今愚之粗徵貴切時務而已夫時患錢輕以至於量資幣權子母<small about="#mwt128" typeof="mw:Transclusion">朱注國語景王將更鑄大錢單穆公曰不可古者天降災戾於是乎量資幣權輕重以救民民患輕則為之作重幣以行之於是乎有母權子而行民皆得焉若不堪重則多作輕而行之亦不廢重於是乎有子權母而行大小利之應劭曰母重也其大倍故為母子輕也其輕小半故為子</small>代復改鑄或行乎前榆莢後契刀<small about="#mwt129" typeof="mw:Transclusion">朱注漢食貨志漢興以秦錢重難用更令民鑄莢錢如淳曰如榆莢也　王莽又造契刀錯刀契刀其環如大錢身形如刀長二寸文曰契刀五百</small>當此之際百姓蒙利厚薄何人所制輕重又穀者所以阜俗康<small about="#mwt130" typeof="mw:Transclusion">一作匡</small>時聚人守位者也下至十室之邑必有千鐘之藏<small about="#mwt131" typeof="mw:Transclusion">朱注管子使萬室之邑必有萬鐘之藏藏繦千萬千室之邑必有千鐘之藏藏繦百萬</small>苟凶穰以之貴賤失度雖封丞相而猶困侯大農而謂何<small about="#mwt132" typeof="mw:Transclusion">朱注漢書列傳田千秋代劉屈𣯛為丞相封富民侯　食貨志桑弘羊為治粟都尉領大農代孔僅幹天下鹽鐵賜爵左庶長</small>是亦<small about="#mwt133" typeof="mw:Transclusion">從英華一作亦</small>繼絶表微無或區分踰越蒙實不敏仁遠乎哉<small about="#mwt134" typeof="mw:Transclusion">張云蒙用呉下阿蒙事</small><br/>
　　<span id="tang_xing_xian_ke_guan_ji" about="#mwt135" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#tang_xing_xian_ke_guan_ji" class="mw-selflink-fragment">唐興縣客館記</a></span><small about="#mwt136" typeof="mw:Transclusion">唐興註見詩集　原注此<a rel="mw:WikiLink" href="https://zh.wikisource.org/wiki/Category:需要指定公元的紀年" title="Category:需要指定公元的紀年"><span title="請指定為“675年”或“761年”">上元二年</span></a>在成都作天寶初改唐興為蓬州比仍其舊名耳</small><br/>
　　中興之四年王潛為唐興宰修厥政事始自鰥寡惸獨而和其封内非侮循循不畏險膚而行而一<small about="#mwt137" typeof="mw:Transclusion">書起信險膚此謂不避險陂膚淺之言而行之專一也行之一本中庸</small>咨於官屬於羣吏於衆庶曰邑中之政庶幾繕完矣惟賓館上漏下濕吾人猶不堪其居以容<small about="#mwt138" typeof="mw:Transclusion">一作客</small>四方賓賓其謂我何改之重勞我其謂人何咸曰誕事至濟厥載則逹觀於大壯<small about="#mwt139" typeof="mw:Transclusion">易傳上棟下宇以蔽風雨蓋取諸大壯</small>作之閈閎作之堂構以永圖崇高廣大踰越傳舍通梁直走嵬將<small about="#mwt140" typeof="mw:Transclusion">一本作嶈七羊切</small>墜壓素柱上承安若泰山兩旁序開<small about="#mwt141" typeof="mw:Transclusion">説文序東西墻也所以序别内外也</small>發洩霜露潛靚深矣<small about="#mwt142" typeof="mw:Transclusion"><span typeof="mw:File"><span><img alt="揚 --（『昜』上『旦』之『日』與『一』相連）" resource="./File:SKQSfont.pdf" src="images/c101_SKQSfont.pdf_page3951_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3951-20px-SKQSfont.pdf.jpg"/></span></span>雄甘泉賦稍暗而靚深注靚即靜字</small>步櫩複<small about="#mwt143" typeof="mw:Transclusion">一作復</small>霤萬瓦在後匪丹雘為實疏逹為迴廊南注又為覆廊以容介行人亦如正館制度小劣直左階而東封殖修竹茂樹挾石階而南環廊又注亦可以行步風雨不易謀而集事邑無妨工亦無匱財人不待子來定<small about="#mwt144" typeof="mw:Transclusion">音訂</small>不待方中矣<small about="#mwt145" typeof="mw:Transclusion">詩注定營室星也昬而正中夏十月也</small>宿息井樹或相為賓或與之毛<small about="#mwt146" typeof="mw:Transclusion">玉錫曰周禮司儀云王燕則諸侯毛下文又云凡諸公相為賓注朝享畢而燕則以髮之白黒為坐次也</small>天子之使至則曰邑有人焉某無以栗階<small about="#mwt147" typeof="mw:Transclusion">儀禮栗階升注云栗蹙也謂越等急趨君命也此言階坦平而步無促迫也</small>州長之使至則曰某非敢賓也子無所用俎四方之使至則曰子貺某多矣敢辭贄或曰明府君之侈也何以為人皆曰我公之為人也何以侈子徒見賓館之近夫厚不知其私室之甚薄器物未備力取諸私室人民不知賦歛乃至於館之醯醢闕出於私厨使之乘駟闕辦於私廄君豈為亭長乎是躬親也若館宇不修而觀臺榭自好賓至無所納其車我浩蕩無所措手足獲高枕乎其誰不病吾人矣疵瑕忽生何以為之是道也施舍不幾乎先覺矣杜之朋友歎曰<small about="#mwt148" typeof="mw:Transclusion">杜或作杖張溍曰蓋指老友之扶杖者今按下有杜氏之老作杜友亦是</small>美哉是館也成人不知人不怒廨署之福也府君之德也<small about="#mwt149" typeof="mw:Transclusion">一本多府君之德也廨署之福也二句</small>府君曰古有之也非吾有也余何能為是亦前州府君崔公之命也余何能為是日辛丑歲秋分大餘二小餘二<small about="#mwt150" typeof="mw:Transclusion">或作一</small>千一百八十八杜氏之老記<small about="#mwt151" typeof="mw:Transclusion">朱注漢律曆志推正月朔以月法乘積月盈日法得一名曰積日不盈者名曰小餘小餘三十八以上其月大積日盈六十除之不盈者名曰大餘　姚江黄百家曰日法萬分每刻百分每日百刻總得萬分萬分以上為大餘日數也萬分以下為小餘時刻數也杜記蓋謂秋分後二日之二十餘刻耳　又曰漢曆所謂盈六十除之者六十即六十甲子名曰旬周又名紀法滿紀者必去之以不滿紀者為主　蜀藝文志疑其有闕悞未然</small><br/>
　　<small about="#mwt152" typeof="mw:Transclusion">鰲按韓文多文從字順而作詩務為險奇杜詩皆鎔經鑄史而散文時有艱澁豈專長者不能兼勝耶皆當分别觀之</small><br/>
　　<span id="za_shu" about="#mwt153" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#za_shu" class="mw-selflink-fragment">雜述</a></span><br/>
　　杜子曰凡今之代用力為賢乎進賢為賢乎進賢為賢則魯之張叔卿孔巢父<small about="#mwt154" typeof="mw:Transclusion">朱按史孔巢父少與韓準李白裴政張叔明陶沔隱於徂徠山號竹溪六逸此云張叔卿豈即張叔明耶</small>二才士者聰明深察博辯閎大固必能伸於知已令問不已任重致遠速於風颷也是何面目黧黒常不得飽飯喫<small about="#mwt155" typeof="mw:Transclusion">一作飽喫飯</small>曾未如富家奴兹敢望縞衣乘軒乎豈東之諸侯深拒於汝乎豈新令尹之人未汝之知也由天乎有命乎雖岑子薛子<small about="#mwt156" typeof="mw:Transclusion">岑參薛據</small>引知名之士月數十百填爾逆旅請誦詩浮名耳勉之哉勉之哉夫古之君子知天下之不可蓋也故下之又知衆人之不可先也故後之嗟乎叔卿遣辭工於猛徤放蕩似不能安排者以我為聞人而已以我為益友而已叔卿靜而思之嗟乎巢父執雌守常吾無所贈若矣泰山冥冥崪以髙泗水潾潾瀰以清悠悠友生復何時會於王鎬之京載飲我濁酒載呼我為兄<small about="#mwt157" typeof="mw:Transclusion">叶音興　張潛曰進叔卿以謙退規巢父以闊大公真益友也</small><br/>
　　<small about="#mwt158" typeof="mw:Transclusion">邯鄲淳作魏受命述後獨孤及有金剛經報應述皮日休有九諷系述皆前散文後拈韻唐人固有此一體也</small><br/>
　　<span id="qiu_shu" about="#mwt159" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#qiu_shu" class="mw-selflink-fragment">秋述</a></span><small about="#mwt160" typeof="mw:Transclusion">朱注年譜天寳十載公年四十此云四十無位當作於其時</small><br/>
　　秋杜子卧病長安旅次多雨生魚青苔及榻常時車馬之客舊雨來今雨不來昔襄陽龐德公至老不入州府而<span typeof="mw:Transclusion mw:File" about="#mwt161"><span><img alt="揚 --（『昜』上『旦』之『日』與『一』相連）" resource="./File:SKQSfont.pdf" src="images/c101_SKQSfont.pdf_page3951_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3951-20px-SKQSfont.pdf.jpg"/></span></span>子雲草玄寂寞多為後輩所褻近似之矣嗚呼冠冕之窟名利卒卒<small about="#mwt162" typeof="mw:Transclusion">音猝</small>雖朱門之塗泥士子不見其泥矧抱疾窮巷之多泥乎子魏子<small about="#mwt163" typeof="mw:Transclusion">未詳其人</small>獨踽踽然來汗漫其僕夫<small about="#mwt164" typeof="mw:Transclusion">僕夫屬上句張氏將夫夫連下句引檀弓夫夫為證未然</small>夫又不假蓋不見我病色適與我神會我棄物也四十無位子不以官遇我知我處順故也<small about="#mwt165" typeof="mw:Transclusion">莊子安時而處順</small>子挺生者也無矜色無邪氣必見用則風后力牧是巳於<small about="#mwt166" typeof="mw:Transclusion">一本無於字</small>文章則子游子夏是已無邪氣故也得正始故也噫所不至於道者時或賦詩如曹劉談話及衛霍豈少年壯志未息俊邁之機乎子魏子今年以進士調選名<span about="#mwt167" typeof="mw:Transclusion">隸</span>東天官<small about="#mwt168" typeof="mw:Transclusion">唐有東京選</small>告余將行既縫裳既聚糧東人怵惕筆札無敵謙謙君子若不得巳知禄仕此始吾黨惡乎無述而止<br/>
　　<span id="shuo_han" about="#mwt169" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#shuo_han" class="mw-selflink-fragment">説旱</a></span><small about="#mwt170" typeof="mw:Transclusion">原注初中丞嚴公節制劍南日奉此説朱注寳應元年作</small><br/>
　　周禮司巫若國大旱則率巫而舞雩傳曰龍見而雩<small about="#mwt171" typeof="mw:Transclusion">出左傳</small>謂<small about="#mwt172" typeof="mw:Transclusion">一無謂字</small>建巳之月蒼龍宿之體昏見東方萬物待雨盛大故祭天遠為百糓祈膏雨也今蜀自十月不雨<small about="#mwt173" typeof="mw:Transclusion">一本有月字</small>抵建夘非雩之時奈久旱何得非獄吏只知禁繫<small about="#mwt174" typeof="mw:Transclusion">音計</small>不知疏決怨氣積寃氣盛亦能致旱是何川澤之乾也塵霧之塞也行路皆菜色也田家其愁痛也自中丞下車之初軍郡之政罷<small about="#mwt175" typeof="mw:Transclusion">音疲</small>弊之俗已下手開濟矣百事冗長<small about="#mwt176" typeof="mw:Transclusion">去聲</small>者又已革削矣獨獄囚未聞處<small about="#mwt177" typeof="mw:Transclusion">上聲</small>分<small about="#mwt178" typeof="mw:Transclusion">音問</small>豈次第未到為獄無濫繫者乎糓者百姓之本百役是出况冬麥黄枯春種不入公誠能暫輟諸務親問囚徒除合死者之外下筆盡放使囹圄一空必甘雨大降但怨氣消則和氣應矣躬自疏決請以兩縣<small about="#mwt179" typeof="mw:Transclusion">成都華<span typeof="mw:File"><span><img alt="SKchar" resource="./File:SKQSfont.pdf" src="images/c105_SKQSfont.pdf_page3091_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3091-20px-SKQSfont.pdf.jpg"/></span></span></small>及府繫為始管内東西兩川各遣一使兼委刺史縣令對巡使同疏決如兩縣及府等囚例處分衆人之望也隨時之義也昔貞觀中歲大旱文皇帝親臨長安萬年二赤縣決獄膏雨滂足即嶽鎮方面歲荒札皆連帥大臣之務也不可忽凡今徵求無名數又耆老合侍者兩川侍丁得異常丁乎不殊常丁賦斂是老男及老女死日短促也國有養老公遽遣吏存問其疾苦亦和氣合應之義也時雨可降之徵也愚以為至仁之人常<small about="#mwt180" typeof="mw:Transclusion">一作當</small>以正道應物天道遠<small about="#mwt181" typeof="mw:Transclusion">一作天道奚近</small>去人不遠<br/>
　　<span id="dong_xi_chuan_shuo" about="#mwt182" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#dong_xi_chuan_shuo" class="mw-selflink-fragment">東西川説</a></span><small about="#mwt183" typeof="mw:Transclusion">舊注廣德二年嚴武幕中作</small><br/>
　　<span id="wen_xi_shan_han_bing" about="#mwt184" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#wen_xi_shan_han_bing" class="mw-selflink-fragment">聞西山漢兵</a></span><small about="#mwt185" typeof="mw:Transclusion">西山注見詩集</small>食糧者四千人皆關輔山東勁卒多經河隴幽朔教習慣於戰守人人可用兼差<small about="#mwt186" typeof="mw:Transclusion">一作羌誤</small>堪戰子弟向二萬人實足以備邉守險脱南蠻侵掠<small about="#mwt187" typeof="mw:Transclusion">朱注唐書南蠻傳南詔本哀牢夷後鳥蠻别種也居永昌姚州之間鐵橋之南西北與吐蕃接天寳後臣吐蕃</small>卭雅子弟不能獨制<small about="#mwt188" typeof="mw:Transclusion">唐書卭雅二州俱屬劍南道雅州為下都督府</small>但分漢勁卒助之不足撲滅是吐蕃慿陵本自足支也<small about="#mwt189" typeof="mw:Transclusion">自開首至此為第一段言蜀中漢兵土兵本是控禦西戎</small>摧量西山卭雅兵馬卒畔援形勝明矣<small about="#mwt190" typeof="mw:Transclusion">畔援見毛詩此言或畔或援於形勝之地</small>頃三城失守<small about="#mwt191" typeof="mw:Transclusion">朱注三城注見詩集廣德元年陷於吐蕃</small>罪在職司非兵之過也糧不足故也今此輩見<small about="#mwt192" typeof="mw:Transclusion">形甸切</small>闕兵馬使八州素歸心於其世襲刺史<small about="#mwt193" typeof="mw:Transclusion">朱注舊書地理志劍南節度使西抗吐蕃南撫蠻獠綂團結營及松維蓬㳟雅黎姚悉等八州兵馬　雅州都督一十九州並生羌生獠羈縻州天寳巳前歲時貢奉又黎州統制羈縻五十五州皆徼外生獠松州都督羈縻二十五州皆招撫生羌此云世襲刺史當即羈縻州如今之土官也</small>獨漢卒自屬禆將主之<small about="#mwt194" typeof="mw:Transclusion">一作漢卒偏禆將主之</small>竊恐備吐蕃在羌漢兵小眤而釁郄<small about="#mwt195" typeof="mw:Transclusion">隙同</small>隨之矣<small about="#mwt196" typeof="mw:Transclusion">言不當偏為漢兵</small>况軍需不<small about="#mwt197" typeof="mw:Transclusion">一本無需不二字</small>足姦吏減剥未已哉愚以為宜<small about="#mwt198" typeof="mw:Transclusion">一本無為宜二字</small>速擇偏禆主之主之勢明其號令一其刑罰申其哀恤致其歡欣宜先自羌子弟始自漢兒易解人意而優勸<small about="#mwt199" typeof="mw:Transclusion">一作勤</small>旬月大浹洽矣<small about="#mwt200" typeof="mw:Transclusion">自摧量至此為第二段當時兵馬使闕人先令禆將撫馭羌漢之兵無使卭雅子弟偏充邉備</small>仍使兵羌各繫其部落刺史得自教閲都受統於兵馬使更不得使八州都管或在一羌王或都關一世襲刺史是羌之豪族發源有遠近世封有豪家紛然聚藩落之議於中肆予奪之權於外巳然則備守之根危矣又何以藉其為本式遏雪嶺之西哉比羌俗封王者初以拔城之功得今城失矣襲王如故總綂未已奈<small about="#mwt201" typeof="mw:Transclusion">舊誤作余</small>諸董攘臂何王尹之獄是已由策嗣羌王關王氏舊親<small about="#mwt202" typeof="mw:Transclusion">朱注舊唐書<a rel="mw:WikiLink" href="https://zh.wikisource.org/wiki/Category:需要指定公元的紀年" title="Category:需要指定公元的紀年"><span title="請指定為“1101年”或“627年”或“859年”">貞觀元年</span></a>左上封生羌酋董屈占等舉族内附復置維州<a rel="mw:WikiLink" href="https://zh.wikisource.org/wiki/Category:671年_(提及)" title="Category:671年 (提及)"><span id="id-671nian-n2667" title="671年">咸亨二年</span></a>刺史董弄招慰生羌置小封縣又<a rel="mw:WikiLink" href="https://zh.wikisource.org/wiki/Category:641年_(提及)" title="Category:641年 (提及)"><span id="id-641nian-n2668" title="641年">貞觀十五年</span></a>西羌首領董周貞歸化置徹州又<a rel="mw:WikiLink" href="https://zh.wikisource.org/wiki/Category:646年_(提及)" title="Category:646年 (提及)"><span id="id-646nian-n2669" title="646年">貞觀二十年</span></a>松州首領董和那蓬固守松府特置當州以蓬為刺史子屈甯襲又<a rel="mw:WikiLink" href="https://zh.wikisource.org/wiki/Category:656年_(提及)" title="Category:656年 (提及)"><span id="id-656nian" title="656年">顯慶元年</span></a>生羌首領董係比内附乃置悉州以係比為刺史又<a rel="mw:WikiLink" href="https://zh.wikisource.org/wiki/Category:740年_(提及)" title="Category:740年 (提及)"><span id="id-740nian-n2671" title="740年">開元二十八年</span></a>析維州置奉州以董宴立為刺史天寳元年改為雲山郡又改為天保郡<a rel="mw:WikiLink" href="https://zh.wikisource.org/wiki/Category:需要指定公元的紀年" title="Category:需要指定公元的紀年"><span title="請指定為“1302年”或“758年”">乾元元年</span></a>二月西山子弟兵馬使嗣歸成王董嘉俊歸附乃立保州以嘉俊為刺史此云嗣羌王疑即嘉俊也時吐蕃陷松維保三州及雲山新築二城上云今城失矣襲王如故以此知其為嘉俊也　王氏疑即王承訓時没吐蕃見巴蜀安危表　由䇿嗣羌王四句申上至尹之獄</small>西董族最髙<small about="#mwt203" typeof="mw:Transclusion">朱注諸董之中西董最髙西董未詳為誰</small>怨望之勢然矣誠於此時便宜聞上使各自統領不須王區分易置然後都靜聽取别於兵馬使不益元戎氣壯部落無語哉<small about="#mwt204" typeof="mw:Transclusion">朱作哉舊作或</small>縱一部落怨獲羣部落喜矣無爽如此處分豈惟卭南不足憂<small about="#mwt205" typeof="mw:Transclusion">卭南注見詩集</small>八州之人願賈勇復取三城不日矣幸急擇公所素諳明于將者<small about="#mwt206" typeof="mw:Transclusion">一作明了將</small>正色遣之<small about="#mwt207" typeof="mw:Transclusion">自仍使至此為第三<span typeof="mw:File"><span><img alt="段 -- 𠭊 or 段 ?" resource="./File:SKQSfont.pdf" src="images/c80_SKQSfont.pdf_page2728_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page2728-20px-SKQSfont.pdf.jpg"/></span></span>待兵馬使既至則當使八州兵馬皆受其節制無使羌酋部落專擅威權</small>獠賊内編屬自久數擾背亦自久徒惱人耳憂慮蓋不至大昨聞受鐵劵爵禄隨之今聞已小動為之奈何若不先招諭也糓貴人愁春事又起緣邉畊種即發精卒討之甚易恐賊星散於窮谷深林節度兵馬但驚動緣邉之人供給之外未免見<small about="#mwt208" typeof="mw:Transclusion">舊作未見免</small>刼掠而還賃<small about="#mwt209" typeof="mw:Transclusion">一作任</small>其地豪俗兼有其地而轉富蜀之土肥無耕之地流冗之輩近者交互其鄉村而已遠者漂寓諸州縣而已實不離蜀也大抵秪與兼并豪家力田耳但<small about="#mwt210" typeof="mw:Transclusion">一作促</small>均畝薄斂則田不荒以此上供王命下安疲人可矣<small about="#mwt211" typeof="mw:Transclusion">自獠賊至此為第四<span typeof="mw:File"><span><img alt="段 -- 𠭊 or 段 ?" resource="./File:SKQSfont.pdf" src="images/c80_SKQSfont.pdf_page2728_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page2728-20px-SKQSfont.pdf.jpg"/></span></span>言當招諭獠蠻撫恤流冗</small>豪族轉安是否非蜀<small about="#mwt212" typeof="mw:Transclusion">此兼羌蜀人言</small>仍禁<small about="#mwt213" typeof="mw:Transclusion">一本無此豪族以下十字</small>豪族受賃罷<small about="#mwt214" typeof="mw:Transclusion">音疲</small>人田管内最大誅求宜約富家辦而貧家創痍已深矣今富兒非不緣子弟職掌盡在節度衙府州<small about="#mwt215" typeof="mw:Transclusion">一本無州字</small>縣官長手下哉村正雖見面<small about="#mwt216" typeof="mw:Transclusion">一作田</small>不敢示文書取索<small about="#mwt217" typeof="mw:Transclusion">先則切</small>非不知其家處獨知貧兒家處兩川縣令刺史有權攝者須盡罷免苟得賢良不在正授<small about="#mwt218" typeof="mw:Transclusion">一作受</small>權在進退聞上而已<small about="#mwt219" typeof="mw:Transclusion">自豪族至末為第五段言當均平賦役别擇守令</small><br/>
　　<small about="#mwt220" typeof="mw:Transclusion">張潛曰公意在諸羌分黨各屬而統以漢將其末歸於散兼并擇委任可謂馭邊之長策文之紆古似斷似續欲力追西京也　今按讀鼂董諸䇿氣味醇厚而言詞㔁切此文無段落結構而兼有拙澁之語特一時率筆成篇耳不及漢人遠矣</small><br/>
　　前殿中侍御史柳公紫微仙閣畫太乙天尊圖文<small about="#mwt221" typeof="mw:Transclusion">朱注魏書釋老志道家之源出於老子上處玉京為神王之宗下在紫微為飛仙之主長安志羅漢寺在萬年縣南六十里終南山石鱉谷有羅漢石洞三舊圖經曰本唐紫微宫天祐初為寺今云紫微仙閣殆即紫微宫也　隋書衆經或言傳之神人篇卷非一自云天尊姓樂名静信例皆淺俗故世共疑之</small><br/>
　　<span id="shi_bie_lao" about="#mwt222" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#shi_bie_lao" class="mw-selflink-fragment">石鱉老</a></span><small about="#mwt223" typeof="mw:Transclusion">朱注長安志石鱉谷在萬年縣西南五十五里張禮遊城南記百塔在楩梓谷口塔東石鱉谷</small>放神乎始清之天<small about="#mwt224" typeof="mw:Transclusion">朱注雲笈七籖三天者清微天禹餘天大赤天是也天寳君治玉清境即清微天也其氣始青靈寳君治上清境即禹餘天也其氣元黄神寳君治太清境即大赤天也其氣玄白洞玄本行經五靈玄老君者玄皇之胤太清之胄生於始青天中</small>遊目乎浩刼之家<small about="#mwt225" typeof="mw:Transclusion">浩刼注見詩集</small>泠泠然御乎風<small about="#mwt226" typeof="mw:Transclusion">出列子</small>熈熈然登乎臺<small about="#mwt227" typeof="mw:Transclusion">出道德經</small>進而俯乎寒林<small about="#mwt228" typeof="mw:Transclusion">王均昭明太子哀文維夏木之森陰返寒林之蕭瑟</small>退而極乎延閣<small about="#mwt229" typeof="mw:Transclusion">蜀都賦結陽城之延閣</small>見龍虎日月之君<small about="#mwt230" typeof="mw:Transclusion">朱注茅君内傳句曲山有神芝五種服之拜太清龍虎仙君</small>亘於疏梁塞<small about="#mwt231" typeof="mw:Transclusion">音色</small>於髙壁骨者鬣者晳者黝者視遇之間若嚴冦敵者已伊四司五帝天之徒青節崇然<small about="#mwt232" typeof="mw:Transclusion">朱注清靈真人裴君傳仗青旄之節以周流九宫</small>綠輿駢然<small about="#mwt233" typeof="mw:Transclusion">朱注雲笈七籖三道秘言太極真君乘玄景綠輿上詣紫微宫</small>仙官泊<span typeof="mw:Transclusion mw:File" about="#mwt234"><span><img alt="鬼" resource="./File:SKQSfont.pdf" src="images/c38_SKQSfont.pdf_page3932_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3932-20px-SKQSfont.pdf.jpg"/></span></span>官無央數衆<small about="#mwt235" typeof="mw:Transclusion">朱注酉陽雜爼<span typeof="mw:File"><span><img alt="鬼" resource="./File:SKQSfont.pdf" src="images/c38_SKQSfont.pdf_page3932_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3932-20px-SKQSfont.pdf.jpg"/></span></span>官有七十五品仙官二萬四千真靈位業圖<span typeof="mw:File"><span><img alt="鬼" resource="./File:SKQSfont.pdf" src="images/c38_SKQSfont.pdf_page3932_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3932-20px-SKQSfont.pdf.jpg"/></span></span>官楚嚴公趙簡子等見有七十五職</small>陽者近陰者遠俱浮空不定目所向如一蓋知北闕帝君之尊端拱侍衛之内於天上最貴<small about="#mwt236" typeof="mw:Transclusion">一作尊</small>矣<small about="#mwt237" typeof="mw:Transclusion">此第一段記事起</small>已而左玄之屬吏<small about="#mwt238" typeof="mw:Transclusion">左玄君注見太清宫賦</small>三洞弟子某<small about="#mwt239" typeof="mw:Transclusion">朱注雲笈七籖三洞者洞言通也其統有三故曰三洞第一洞真第二洞玄第三洞神天寳君為洞真教主靈寳君為洞玄教主神寳君為洞神教主靈寳經目序<a rel="mw:WikiLink" href="https://zh.wikisource.org/wiki/Category:437年_(提及)" title="Category:437年 (提及)"><span id="id-437nian" title="437年">元嘉十四年</span></a>三洞弟子陸修靜敬示諸道流云云</small>進曰經始繢事<small about="#mwt240" typeof="mw:Transclusion">朱注景福殿賦命共工使作繢善曰繢讀曰繪凡畫者為繪</small>前柱下史河東柳涉職是樹善損於而家憂於而國剥私室之匱渴<small about="#mwt241" typeof="mw:Transclusion">一作竭</small>蒸人之安志所至也請梗概帝君救護之慈朝<small about="#mwt242" typeof="mw:Transclusion">音潮</small>拜之功曰若人存思我主籙生之根死之門我則制伏妖之興毒之騰<small about="#mwt243" typeof="mw:Transclusion">此數句乃道士代為帝君語若人指柳氏我則帝君自謂也　雲笈七籖老君有存思圖</small>凡今之人反側未濟柳氏柱史也立乎老君之後<small about="#mwt244" typeof="mw:Transclusion">朱注老君嘗為周柱下史柳氏今繼其後也</small>獲隱黙乎忍塗炭乎先生與道而遊與學而遊可上以昭太乙之威神於下下以昭柱史之告訴於上玉京之用事也率土之發祥也惡乎寢而庸詎仰而<small about="#mwt245" typeof="mw:Transclusion">此第二段作設問之詞兩句尾各用而字效毛詩句法</small>先生藐然若<small about="#mwt246" typeof="mw:Transclusion">一作而</small>往頹然而止曰噫夫鳥亂於雲魚亂於水<small about="#mwt247" typeof="mw:Transclusion">一作河</small>獸亂於山<small about="#mwt248" typeof="mw:Transclusion">錢本有此句</small>是罼戈鈎罟削格之智生<small about="#mwt249" typeof="mw:Transclusion">烏亂魚亂出莊子　朱注莊注削格所以設羅網者</small>是機變繳<small about="#mwt250" typeof="mw:Transclusion">音勺</small>射<small about="#mwt251" typeof="mw:Transclusion">音石</small>攫拾之智極故自黄帝已下干戈崢嶸流血不乾骨蔽平原乖氣横放淳風不返雖書載蠻夷率服詩稱徐方大來許其慕中華與夫容成氏中央氏尊盧氏<small about="#mwt252" typeof="mw:Transclusion">一本無此三字</small>結繩而巳<small about="#mwt253" typeof="mw:Transclusion">朱注因提紀容成氏傳八世中央氏尊盧氏俱見史記</small>百姓至死不相往來兹茂德囦矣<small about="#mwt254" typeof="mw:Transclusion">舊作困朱言改作囦即古淵字</small>矧賢主趣之而不及庸主聞之而不曉浩穰崩蹙數千古哉至使世之仁者蒿目而憂世之患有是夫<small about="#mwt255" typeof="mw:Transclusion">仁者憂世指柳渉</small>今聖主誅干紀康大業物尚疵癘戰争未息必揆當世之變<small about="#mwt256" typeof="mw:Transclusion">一作患</small>日慎一日衆之所惡與之惡衆之所善與之善勅有司寬政去禁問疾薄斂修其土田險其走集<small about="#mwt257" typeof="mw:Transclusion">左傳挺而走險朱言作集其走險</small>以此馭賊臣惡子<small about="#mwt258" typeof="mw:Transclusion">一作愚子</small>自然百祥攻百異有漸<small about="#mwt259" typeof="mw:Transclusion">謂以祥瑞而攻去災異</small>天下洶洶何其撓哉巳登乎種種之民舍夫啍啍之意<small about="#mwt260" typeof="mw:Transclusion">朱注種種啍啍俱見莊子</small>是巍巍乎北闕帝君者肯不乘道腴卷黒簿<small about="#mwt261" typeof="mw:Transclusion">朱注注見上清宮賦</small>詔北斗削死南斗注生<small about="#mwt262" typeof="mw:Transclusion">朱注搜神記北邊坐人是北斗南邊坐人是南斗南斗注生北斗注死凡人受胎皆從南斗過北斗所有祈求皆向北斗</small>與夫圓首方足施及乎蠢蠕之蟲肖翹之物盡驅之更始何病乎不得如昔在太宗之時哉<small about="#mwt263" typeof="mw:Transclusion">此第三段作答應之語</small>石鱉老辭畢三洞弟子某又某靜如得動如失久而郤走不敢貳問<small about="#mwt264" typeof="mw:Transclusion">仍用記叙作總收</small><br/>
　　<small about="#mwt265" typeof="mw:Transclusion">鰲按石鱉先生杜公蓋設名以自寓也首段叙閣中圖像次段記侍御奉道之誠三段祝弭災降祥之意翫篇中干紀戰爭諸語當是乾元初回京後所作者</small><br/>
　　<span id="ji_yuan_zu_dang_yang_jun_wen" about="#mwt266" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#ji_yuan_zu_dang_yang_jun_wen" class="mw-selflink-fragment">祭遠祖當陽君文</a></span><br/>
　　維<a rel="mw:WikiLink" href="https://zh.wikisource.org/wiki/Category:741年_(提及)" title="Category:741年 (提及)" about="#mwt267" typeof="mw:Transclusion"><span id="id-741nian-n2675" title="741年">開元二十九年</span></a>歲次辛已月日十三葉孫甫謹以寒食之奠敢昭告于先祖晉駙馬都尉鎮南大將軍當陽成侯之靈<small about="#mwt268" typeof="mw:Transclusion">朱注晉書杜預字元凱京兆杜陵人尚文帝妺髙陸公主襲祖爵豐樂亭侯羊祐卒拜鎮南大將軍都督荆州諸軍事孫皓平以功進爵當陽縣侯年六十二卒追贈征南大將軍開府儀同三司諡曰成</small>初陶唐氏出自伊祁<small about="#mwt269" typeof="mw:Transclusion">史記索隱帝堯姓伊祁氏</small>聖人之後世食舊德<small about="#mwt270" typeof="mw:Transclusion">叶音登</small>降及武庫應乎虬精<small about="#mwt271" typeof="mw:Transclusion">靈德精相叶古韻通用朱注晉書預在内七年損益萬機朝野稱美號曰杜武庫　預在荆州因燕集醉卧齋中外人聞嘔吐聲竊窺于戶正見一大蛇垂頭而吐聞者異之</small>恭聞淵深罕得窺測勇功是立智名克彰<small about="#mwt272" typeof="mw:Transclusion">朱注晉書襄陽謠曰後世無叛由杜翁孰識智名與勇功</small>繕甲江陵祲清東呉<small about="#mwt273" typeof="mw:Transclusion">朱注晉書<a rel="mw:WikiLink" href="https://zh.wikisource.org/wiki/Category:280年_(提及)" title="Category:280年 (提及)"><span id="id-280nian" title="280年">太康元年</span></a>預進攻江陵克之沅湘以南至于交廣呉之州郡皆望風歸命指授羣帥徑進秣陵所過城邑莫不束手</small>邦于南土建侯于荆<small about="#mwt274" typeof="mw:Transclusion">叶音姜舊本建侯句在邦于之上</small>河水活活造舟為梁<small about="#mwt275" typeof="mw:Transclusion">彰荆梁相叶　朱注水經注孟津亦曰盟津晉陽秋曰杜預造橋於富平津所謂造州為梁也晉書預以孟津渡時有覆没之患請建河橋於富平津橋成帝從百僚臨會舉觴屬預曰非君此橋不立也</small>洪濤奔汜未始騰毒春秋主解槀<span about="#mwt276" typeof="mw:Transclusion">隸</span>躬親<small about="#mwt277" typeof="mw:Transclusion">朱注晉書預眈思典籍為春秋左氏經傳集解又參考衆家譜第為之釋例又作盟會圖春秋長歷</small>嗚呼筆跡流宕何人<small about="#mwt278" typeof="mw:Transclusion">親人相叶　張潛注言杜預筆跡流宕不知何人收取也</small>蒼蒼孤墳獨出髙頂<small about="#mwt279" typeof="mw:Transclusion">朱注晉書預先為遺令曰吾往為臺郎嘗過密縣之邢山山上有冢問畊夫云是鄭大夫祭仲或云子産之冢也冢居山之頂四望周遠連山體南北之正而邪東北向新鄭城意不忘本也隧道惟塞其後而空其前示藏無珍寳也山多美石不用必集洧水自然之石以為冡藏貴不勞工巧也吾去春入朝自表營洛陽城東首陽之南為將來兆域地中有小山上無舊冡雖不比邢山然東望二陵西瞻宫闕南觀伊洛北望夷齊情之所安也故遂開隧道南向儀制取法於鄭大夫欲以儉自完耳棺器小斂之事皆稱此子孫一以遵之</small>靜思骨肉悲憤心胸峻極於天神有所降<small about="#mwt280" typeof="mw:Transclusion">胸降相叶　詩國風降叶音洪</small>不毛之地儉乃孔昭取象邢山<small about="#mwt281" typeof="mw:Transclusion">班固東都賦山叶音莘</small>全模祭<small about="#mwt282" typeof="mw:Transclusion">側賣切</small>仲多藏之戒焯序前文小子築室首陽之下不敢忘本不敢違仁<small about="#mwt283" typeof="mw:Transclusion">占韻山文仁通協</small>庶刻豐石樹此大道<small about="#mwt284" typeof="mw:Transclusion">叶去聲</small>論次昭穆載<span typeof="mw:Transclusion mw:File" about="#mwt285"><span><img alt="揚 --（『昜』上『旦』之『日』與『一』相連）" resource="./File:SKQSfont.pdf" src="images/c101_SKQSfont.pdf_page3951_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3951-20px-SKQSfont.pdf.jpg"/></span></span>顯號<small about="#mwt286" typeof="mw:Transclusion">下二段各四句叶韻</small>于以采蘩于彼中園誰其尸之有齊<small about="#mwt287" typeof="mw:Transclusion">莊皆切</small>列孫嗚呼敢告兹辰以永薄祭尚饗<br/>
　　<small about="#mwt288" typeof="mw:Transclusion">此文似乎散行無韻及細翫之知篇中凡七轉韻蓋古韻參錯乍㸔故未覺耳蘇子瞻祭屈原文亦係暗藏古韻註家皆未標明者</small><br/>
　　<span id="ji_wai_zu_zu_mu_wen" about="#mwt289" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#ji_wai_zu_zu_mu_wen" class="mw-selflink-fragment">祭外祖祖母文</a></span><br/>
　　維年月日外孫滎陽鄭宏之京兆杜甫謹以寒食庶羞之奠敢昭告于外王父母之靈嗚呼外氏當<small about="#mwt290" typeof="mw:Transclusion">去聲</small>房<small about="#mwt291" typeof="mw:Transclusion">一作亡</small>祭祀無主伯道何罪陽元誰撫<small about="#mwt292" typeof="mw:Transclusion">朱注晉書鄧攸傳天道無知使鄧伯道無兒魏舒傳舒字陽元少孤為外家甯氏所養元陽當作陽元</small>緬惟夙昔追思艱窶當太后秉柄内宗如縷紀國則夫人之門<small about="#mwt293" typeof="mw:Transclusion">注詳下</small>舒國則府君之外父<small about="#mwt294" typeof="mw:Transclusion">舒王元名髙祖第十八子永昌年與子亶俱為丘神勣繫詔獄元名坐遷利州尋被殺神龍初詔復官爵贈司徒曰府君之外父者蓋舒國為府君外王父也於贈李義詩可考</small>聿以生居貴戚釁結狂豎雌伏單棲雄鳴折<small about="#mwt295" typeof="mw:Transclusion">一作析</small>羽憂心惙惙<small about="#mwt296" typeof="mw:Transclusion">出詩</small>獨行踽踽<small about="#mwt297" typeof="mw:Transclusion">出詩</small>悲夫逝<small about="#mwt298" typeof="mw:Transclusion">今本缺逝字</small>景分飛忽間於鳳凰咄彼讒人有詞何<small about="#mwt299" typeof="mw:Transclusion">今本缺何字</small>異於鸚鵡初我父王之遘禍我母妃之下室<small about="#mwt300" typeof="mw:Transclusion">謂下請室也</small>深狴殊塗酷吏同律夫人於是<small about="#mwt301" typeof="mw:Transclusion">今本缺是字</small>布裙屝<small about="#mwt302" typeof="mw:Transclusion">音費</small>屨<small about="#mwt303" typeof="mw:Transclusion">屝屨草履也左傳共有資糧屝屨</small>提餉潛出昊天不傭退藏於密久成凋瘵溘至終畢蓋乃事存於義陽之誄名播於燕公之筆<small about="#mwt304" typeof="mw:Transclusion">紀王慎太宗第十子越王貞敗慎亦下獄改姓虺氏配流嶺表道至蒲州而卒慎次子沂州刺史義陽王悰等五人垂拱中並遇害中興初追復官爵張燕公義陽王碑曰初永昌之難王下河南獄妃録司農寺農惟崔氏女屝屨布衣往來供饋徒行顇色傷動人倫中外咨嗟目為勤孝按碑則公之外母紀王之孫義陽之女也故曰紀國則夫人之門又曰名播於燕公之筆也公母崔氏此有明徴范陽太君誌稱冡婦盧氏其為傳寫之誤無疑矣燕公碑又載義陽二子配在嶲州長曰行遠以冠就戮次曰行芳以童當捨芳啼號抱遠乞代兄死不見聽固求同盡西南傷之稱為死悌季子行休泣血上請迎喪遠裔至孝潛通精魄昭應新書又載紀國之女適太子司議郎裴仲將王死嘔血數升絶膏沭者二十年王既歸葬一慟而卒中宗舉哀章善門下詔褒<span typeof="mw:File"><span><img alt="揚 --（『昜』上『旦』之『日』與『一』相連）" resource="./File:SKQSfont.pdf" src="images/c101_SKQSfont.pdf_page3951_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3951-20px-SKQSfont.pdf.jpg"/></span></span>勤孝孝悌萃於一門未有如紀國之盛者也余是以詳著之</small>嗚呼哀哉宏之等從母昆弟兩家因依弱歲俱苦慈顏永違豈無世親不如所愛豈無舅氏不知所歸誓以偏往側戀光輝漸漬<small about="#mwt305" typeof="mw:Transclusion">一作積</small>相朂居諸造微<small about="#mwt306" typeof="mw:Transclusion">潛曰造微猶言式微</small>幸遇聖主願發清機以顯内外何當奮飛洛城之北邙山之曲列樹風煙寒泉珠玉千秋古道王孫去兮不歸三月清<small about="#mwt307" typeof="mw:Transclusion">一作晴</small>天春草萋兮增綠頃物將牽累事未遂欲使淚流頓盡血下相續者矣撫奠遲迴炯心依屬庶多載之灑掃循兹辰之軌躅<br/>
　　<small about="#mwt308" typeof="mw:Transclusion">張潛曰此等古茂之作今人亦不能讀</small><br/>
　　<span id="ji_gu_xiang_guo_qing_he_fang_gong_wen" about="#mwt309" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#ji_gu_xiang_guo_qing_he_fang_gong_wen" class="mw-selflink-fragment">祭故相國清河房公文</a></span><small about="#mwt310" typeof="mw:Transclusion">黄鶴曰考舊史房琯以廣德元年八月四日卒於閬州僧舍而權瘞於彼時杜公在閬州有祭文明年春晚有别房公墓詩又明年為<a rel="mw:WikiLink" href="https://zh.wikisource.org/wiki/Category:需要指定公元的紀年" title="Category:需要指定公元的紀年"><span title="請指定為“498年”或“765年”">永泰元年</span></a>房公啟殯而歸時公在雲安故有承聞歸葬東都之作</small><br/>
　　維唐<span about="#mwt311" typeof="mw:Transclusion">廣德元年</span>歲次癸夘九月辛丑朔二十二日壬戌京兆杜甫敬以醴酒茶藕蓴鯽之奠<small about="#mwt312" typeof="mw:Transclusion">張邦基墨莊漫録蓴生於春至秋則不可食張翰亦以秋風動而思蓴羹鱸鱠皆不可曉</small>奉祭故相國清河房公之靈曰嗚呼純樸既散聖人又没苟非大賢孰奉天秩唐始受命羣公間出君臣和同德教充溢魏杜行之夫何畫一<small about="#mwt313" typeof="mw:Transclusion">魏徴杜如晦</small>婁宋繼之不墜故實<small about="#mwt314" typeof="mw:Transclusion">婁師德宋璟</small>百餘年間見有輔弼及公入相紀綱已失將帥干紀煙塵犯闕王風寢頓神器圯裂關輔蕭條乘輿播越太子即位揖讓倉卒小臣用權尊貴倏忽<small about="#mwt315" typeof="mw:Transclusion">趙次公曰小臣二語蓋謂李輔國也</small>公實匡救忘餐奮發<small about="#mwt316" typeof="mw:Transclusion">音勿</small>累抗<small about="#mwt317" typeof="mw:Transclusion">一作挫</small>直詞空聞泣血<small about="#mwt318" typeof="mw:Transclusion">新書琯奉冊靈武見肅宗道當時利病辭吐華暢帝傾意待之與參決機務又諫第五琦聚斂産怨如楊國忠語皆切直</small>時遭祲沴<small about="#mwt319" typeof="mw:Transclusion">音戾</small>國有征伐車駕還京朝廷就列盗本乘弊誅終不滅髙義沉埋赤心蕩折貶官厭路讒口到骨<small about="#mwt320" typeof="mw:Transclusion">朱注讒口謂肅宗入賀蘭進明之譖惡琯貶之事見唐書本傳</small>致君之誠在困彌切<small about="#mwt321" typeof="mw:Transclusion">此段叙入相時忠而被謗</small>天道闊遠元精茫昧偶生賢逹不必際<small about="#mwt322" typeof="mw:Transclusion">一作濟</small>會明明我公可去時代<small about="#mwt323" typeof="mw:Transclusion">言朝廷不當去之</small>賈誼慟哭雖多顛沛仲尼旅人自有遺愛二聖崩日長號荒外<small about="#mwt324" typeof="mw:Transclusion">二聖玄肅两宗</small>後事所委不在卧内<small about="#mwt325" typeof="mw:Transclusion">謂不受託孤之命</small>因循寢疾顦顇無悔矢死泉塗激<span typeof="mw:Transclusion mw:File" about="#mwt326"><span><img alt="揚 --（『昜』上『旦』之『日』與『一』相連）" resource="./File:SKQSfont.pdf" src="images/c101_SKQSfont.pdf_page3951_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3951-20px-SKQSfont.pdf.jpg"/></span></span>風概天柱既折安仰翼戴地維則絶安放夾<small about="#mwt327" typeof="mw:Transclusion">英華作挾</small>載<small about="#mwt328" typeof="mw:Transclusion">此段叙謫官後中道殞殂安仰安放見檀弓</small>豈無羣彦我心忉忉不見君子逝水滔滔泄<br/>
　　<span id="ti_han" about="#mwt329" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#ti_han" class="mw-selflink-fragment">涕寒</a></span><small about="#mwt330" typeof="mw:Transclusion">一作塞</small>谷吞聲賊壕有車爰送有紼爰操撫墳日落脱劍秋髙我公戒子<small about="#mwt331" typeof="mw:Transclusion">朱注唐書琯子孺復終容州刺史</small>無作爾勞殮以素帛付諸蓬蒿身瘞萬里家無一毫數子哀過他人鬱陶水漿不入日月其慆<small about="#mwt332" typeof="mw:Transclusion">此段敘身殁後旅殯荒涼</small>州府救喪一二而巳自古所嘆罕聞知巳曩者書札望公再起今來禮數為態至此先帝松柏故鄉枌梓靈之忠孝氣則依倚拾遺補闕視君所履公初罷印人實切齒甫也備位此官蓋薄劣耳見時危急敢愛生死君何不聞刑欲加矣伏奏無成終身愧耻<small about="#mwt333" typeof="mw:Transclusion">此段自述感恩疏救之意</small>乾坤慘慘豺虎紛紛蒼生破碎諸將功勲城邑自守鼙鼓相聞山東雖定灞上多軍憂恨展轉傷痛氤氲玄豈正色白亦不分培塿滿地崑崙無羣致祭者酒陳情者文何當旅櫬得出江雲<small about="#mwt334" typeof="mw:Transclusion">此段正臣卒而有慨世事也</small>嗚呼哀哉尚饗<br/>
　　<small about="#mwt335" typeof="mw:Transclusion">唐詩紀事司空圖曰子美祭房太尉文太白佛寺碑贊宏㧞清厲乃其歌詩也　張溍上若曰時含時露用意婉至此少陵第一首文蓋交遇知巳其情既篤則其文自佳　又曰房次律建分王帝胄之議為禄山所畏公深推慕復以救琯左遷乃生平最大之事故此篇亦生平最著意之文</small><br/>
　　唐故德儀贈淑妃皇甫氏神道碑<small about="#mwt336" typeof="mw:Transclusion">黄鶴曰碑云自我之西歲陽載紀按爾雅自甲至癸為歲之陽妃以<a rel="mw:WikiLink" href="https://zh.wikisource.org/wiki/Category:735年_(提及)" title="Category:735年 (提及)"><span id="id-735nian-n2680" title="735年">開元二十三年</span></a>乙亥薨至天寳四載乙酉為歲陽載紀矣碑當立於是年也東觀餘論董君新序稱甫為淑妃碑在<a rel="mw:WikiLink" href="https://zh.wikisource.org/wiki/Category:735年_(提及)" title="Category:735年 (提及)"><span title="735年">開元二十三年</span></a>最少作也予按是年甫才二十四歲碑末云云若其葬年所作豈得稱白頭嵇阮與野老何知哉又其銘曰日居月諸丘隴荆𣏌列樹拱矣豐碑闕然則其立碑蓋在葬後十年非皇甫葬時作也董君不考立碑之年但據其葬年而云故誤耳</small><br/>
　　后妃之制古矣而軒轅氏帝嚳氏次妃之跡最有可稱傳<small about="#mwt337" typeof="mw:Transclusion">一作存</small>乎舊史然則其義隱其文略<small about="#mwt338" typeof="mw:Transclusion">朱注帝王世紀黄帝四妃生子二十有五人帝嚳四妃生稷及堯及契</small>周禮王者内職大備而陰教宣<small about="#mwt339" typeof="mw:Transclusion">鄭玄注母者施陰教於婦也</small>詩人關雎風化之始樂得淑女<small about="#mwt340" typeof="mw:Transclusion">詩序關雎后妃之德也風之始也又曰樂得淑女以配君子憂在進賢不淫其色</small>蓋所以教本古訓發皇婦道<small about="#mwt341" typeof="mw:Transclusion">詩序化天下以婦道也</small>居具燕寢之儀動有環珮之節進賢才以輔佐君子不淫色以取媚閨房雖彤管之地功過必紀而金屋之寵流宕一揆<small about="#mwt342" typeof="mw:Transclusion">後漢書后紀論世婦知喪祭賓客女御序于王之燕寢又曰女史彤管記功書過居有保阿之訓動有環珮之響進賢才以輔佐君子褒窈窕而不淫其色所以能宣述陰化修成内則　金屋見漢書武帝紀</small>稽女史之華實嗣嬪則之清髙亦時有其人偉夫<small about="#mwt343" typeof="mw:Transclusion">音扶</small>精選淑妃諱瑛字淑玉姓皇甫氏其先安定人也惟卨<small about="#mwt344" typeof="mw:Transclusion">即契字</small>封商於赫有光伊玄祖樹德<small about="#mwt345" typeof="mw:Transclusion">謂成湯</small>於今不忘必宋之子莫之與比伊清風繼代惠此餘美夫其系緒蕃衍紱冕所興列為公侯古有皇父充石則其宗可知巳<small about="#mwt346" typeof="mw:Transclusion">朱注左傳宋武公之世鄋暪伐宋司徒皇父帥師禦之耏班御皇父充石注皇父戴公子充石皇父名</small>夫其體元消息經術之美刊正帝圖中有玄晏先生則其家可知巳<small about="#mwt347" typeof="mw:Transclusion">朱注臧榮緒晉書皇甫謐字士安安定朝那人也年二十始受書得風痺疾猶手不輟卷舉孝廉不行又辟著作不應自稱玄晏先生後卒於家按謐撰帝王世紀十卷年曆六卷故曰刊正帝圖</small>嗟乎我有奕葉承權輿矣<small about="#mwt348" typeof="mw:Transclusion">出毛詩</small>我有徽猷展肅雍矣<small about="#mwt349" typeof="mw:Transclusion">出毛詩</small>積羣玉之氣自對白虹之天<small about="#mwt350" typeof="mw:Transclusion">羣玉山見穆天子傳禮記玉氣如白虹天也</small>生五色之毛不離丹鳳之穴<small about="#mwt351" typeof="mw:Transclusion">注見詩集</small>曾祖烜皇朝宋州刺史祖粹皇朝越州刺史都督諸軍事父日休皇朝左監門衛副率妃則副率府君之元女也粤在襁褓體如冰雪<small about="#mwt352" typeof="mw:Transclusion">史記成王少在襁褓之中莊子綽約如處女肌膚若冰雪</small>氣象受於天和詩禮傳於胎教<small about="#mwt353" typeof="mw:Transclusion">莊子天和將至朱注列女傳太任有娠目不視惡色耳不聽淫聲口不出傲言溲於豕牢而生文王君子謂能胎教</small>故列我開元神武之嬪御者豈易其容止法度哉<small about="#mwt354" typeof="mw:Transclusion">朱注玄宗紀<a rel="mw:WikiLink" href="https://zh.wikisource.org/wiki/Category:713年_(提及)" title="Category:713年 (提及)"><span id="id-713nian-n2681" title="713年">開元元年</span></a>十一月羣臣上尊號曰開元神武皇帝二十七年二月羣臣上尊號曰開元聖文神武皇帝</small>今上昔在春<small about="#mwt355" typeof="mw:Transclusion">一作青</small>宫之日詔誥良家女擇視可否充備淑哲太妃以内秉純一外資沉靜明珠在蚌水月鮮白美玉處石雲崖津潤<small about="#mwt356" typeof="mw:Transclusion">孫卿子曰玉在山而水潤珠生淵而崖不枯答賓戯和氏之璧韞於荆石隋侯之珠藏於蚌蛤文賦石韞玉而山輝水懷珠而川媚</small>結褵而金印相輝同輦而翠旗交影<small about="#mwt357" typeof="mw:Transclusion">詩親結其褵朱注後漢皇后紀論六宫稱號惟后貴人貴人金印紫綬　漢舊儀皇后媫妤乘輦餘皆以茵四人輿以行同輦注見詩集</small>由是恩加婉順品列德儀<small about="#mwt358" typeof="mw:Transclusion">漢紀婉順慈孝體性慈惠漢元后傳及壯大婉順得婦人道朱注通鑑上為臨淄王也趙麗妃皇甫德儀劉才人皆有寵注帝置六儀德儀其一也杜氏通典唐内官有德儀六人正二品</small>雖掖庭三千爵秩十四<small about="#mwt359" typeof="mw:Transclusion">朱注後漢皇后紀論孝元之後世增隆費至乃掖庭三千增級十四</small>掩六宫以取俊超羣女以見賢豈渥澤之不流曾是不敢以露才<span typeof="mw:Transclusion mw:File" about="#mwt360"><span><img alt="揚 --（『昜』上『旦』之『日』與『一』相連）" resource="./File:SKQSfont.pdf" src="images/c101_SKQSfont.pdf_page3951_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3951-20px-SKQSfont.pdf.jpg"/></span></span>巳卑以自牧而已<small about="#mwt361" typeof="mw:Transclusion">前漢書屈原露才揚巳謙象卑以自牧也</small>夫如是言足以厚人倫化風俗<small about="#mwt362" typeof="mw:Transclusion">見詩序</small>彌縫坤載之失夾輔元亨之求<small about="#mwt363" typeof="mw:Transclusion">朱注易坤君子以厚德載物又元亨利牝馬之貞</small>嗚呼彼蒼也常與善何有初也不久好奈何<small about="#mwt364" typeof="mw:Transclusion">此處疑有脱誤其意則哀妃之有初而鮮終耳</small>况妃亦既遘疾怗<small about="#mwt365" typeof="mw:Transclusion">音帖安也</small>如慮往<small about="#mwt366" typeof="mw:Transclusion">補釋猶言甘心逝世也</small>上以服事最舊佳人難得送藥必經於御手見寢始迴乎天步月氏使者空説返魂之香<small about="#mwt367" typeof="mw:Transclusion">朱注十洲記聚窟洲在西海中洲上有大樹與楓木相似香聞數百里名為返魂叩其樹樹能自聲聲如羣牛吼伐其根心玉釡中煮取汁更微火熟煎之如飴令可丸名曰驚精香或名振靈丸或名返生香博物志武帝時月支國王遣使獻香四兩大如雀卵黒如桑椹云能起夭殘之死<a rel="mw:WikiLink" href="https://zh.wikisource.org/wiki/Category:需要指定公元的紀年" title="Category:需要指定公元的紀年"><span title="請指定為“910年”或“前86年”">始元元年</span></a>京城大疫死者過半帝取月支神香燒之死未三日者皆活香氣經三月不歇乃袐録餘香一旦失去此香出聚窟洲人鳥山山多樹與楓樹相似而香聞數里名為返魂樹</small>漢帝夫人終痛歸來之像<small about="#mwt368" typeof="mw:Transclusion">朱注漢郊祀志齊人少翁以方見上上所幸李夫人卒少翁以方夜致夫人及竈<span typeof="mw:File"><span><img alt="鬼" resource="./File:SKQSfont.pdf" src="images/c38_SKQSfont.pdf_page3932_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3932-20px-SKQSfont.pdf.jpg"/></span></span>之貎天子自帷中望見焉桓譚新論武帝思念李夫人不巳有方士齊人李少翁言能致夫人之魂及夜設燈燭於幄帷令帝居他帳中遙望見李夫人之貎婉若生時</small>以<a rel="mw:WikiLink" href="https://zh.wikisource.org/wiki/Category:735年_(提及)" title="Category:735年 (提及)" about="#mwt369" typeof="mw:Transclusion"><span title="735年">開元二十三年</span></a>歲次乙亥十月癸未朔薨於東京某宫院春秋四十有二嗚呼哀哉望景向夕澄華微陰風驚碧樹霧重青岑天子悼履綦之蕪絶惜脂粉之凝冷下麟鳳之銀牀到梧桐之金井嗚呼哀哉厥初權殯於崇政里之公宅後詔以某月二十七日巳酉卜葬於河南縣龍門之西北原禮也制曰故德儀皇甫氏贊道中壼肅事後庭孰云疾疢奄見凋落永言懿範用愴於懷宜登四妃之列<small about="#mwt370" typeof="mw:Transclusion">朱注史記索隱黄帝立四妃象后妃四星大戴禮帝繫帝嚳卜其四妃之子皆有天下初學記正嫡曰元妃以下稱次妃</small>式旌六行之美<small about="#mwt371" typeof="mw:Transclusion">晉傅咸皇后贊明德馬后執履貞素光崇六行動遵禮度</small>可册贈淑妃<small about="#mwt372" typeof="mw:Transclusion">朱注唐書唐制皇后而下有貴妃淑妃德妃賢妃是為夫人</small>喪事所需並宜官供河南尹李適之<small about="#mwt373" typeof="mw:Transclusion">朱注唐書開元中適之擢秦州都督徙陜州刺史河南尹</small>充使監護非夫清門華胄積行累功序於王者之有始有卒介於嬪御之不僭不濫是何存榮没哀視有遇之多也有子曰鄂王諱瑶兼太子太保使持節幽州大都督事有故在疚而卒豈無樂國今也則亡匪降自天云何吁矣<small about="#mwt374" typeof="mw:Transclusion">朱注舊唐書鄂王瑤母皇甫德儀光王琚母劉才人皆玄宗在臨淄邸以容色見顧出子朗秀而母加愛焉及惠妃承恩鄂王之母亦漸疏薄太子瑛鄂光王等謂母氏失職嘗有怨望<a rel="mw:WikiLink" href="https://zh.wikisource.org/wiki/Category:737年_(提及)" title="Category:737年 (提及)"><span id="id-737nian-n2682" title="737年">開元二十五年</span></a>鄂王光王得罪廢通鑑楊洄奏太子瑛與瑶琚潛搆異謀宣制廢為庶人尋賜死城東驛瑶琚好學有才識死不以罪人皆惜之</small>有女曰臨晉公主出降代國長公主子滎陽鄭潛耀<small about="#mwt375" typeof="mw:Transclusion">一作曜</small>官曰光禄卿爵曰駙馬都尉<small about="#mwt376" typeof="mw:Transclusion">朱注唐書公主傳代國公主睿宗女名華字華婉劉皇后所生下嫁鄭萬釣臨晉公主玄宗女皇甫淑妃所生下嫁鄭潛耀卒大曆時孝友傳開元中代國長公主寢疾潛耀侍左右累三月不靧面尚臨晉長公主歷太僕光禄卿獨孤及鄭駙馬孝行紀公膚敏而文生知純孝<a rel="mw:WikiLink" href="https://zh.wikisource.org/wiki/Category:740年_(提及)" title="Category:740年 (提及)"><span title="740年">開元二十八年</span></a>尚玄宗第十二女臨晉長公主嗣滎陽郡公佩金印列長㦸垂三十載</small>昔王儉以公主恩尚帝女為榮<small about="#mwt377" typeof="mw:Transclusion">朱注齊書王儉父僧綽嫡母武康公主丹陽尹袁粲聞儉名言之於明帝尚陽羡公主拜駙馬都尉</small>何晏兼關内侯是亦晉朝歸美<small about="#mwt378" typeof="mw:Transclusion">朱注魏志何晏大將軍進孫長於宫省尚金鄉公主得賜爵為列侯晏與夏侯玄名盛於時司馬師亦預焉師即晉景皇帝也</small>公主禮承於訓孝自於心霜露之感形於顏色享祀之數闕於灑掃嘗戚然謂左右曰自我之西<small about="#mwt379" typeof="mw:Transclusion">自東都歸西都</small>歲陽載紀<small about="#mwt380" typeof="mw:Transclusion">注見題下</small>彼都之外道里遐絶聖慈有蓬萊之深異縣有松檟之阻思欲輕舉安得黄鵠未議巡豫徒瞻白雲望闕塞之風煙尋常涕泗<small about="#mwt381" typeof="mw:Transclusion">闕塞即伊闕注詳詩集</small>懷伊川之陵谷恐懼遷移<small about="#mwt382" typeof="mw:Transclusion">伊川在洛陽</small>於是下教邑司爰度碑版甫沗鄭莊之賓客遊竇主之園林<small about="#mwt383" typeof="mw:Transclusion">朱注鄭莊注見詩集　漢東方朔傳初帝姑館陶公主號竇太主爰叔説董偃白主獻長門園上大悦主因請上臨山林應劭曰公主園中有山謙不敢稱第故託山林也</small>以白頭之嵇阮<small about="#mwt384" typeof="mw:Transclusion">嵇康阮籍</small>豈獨步於崔蔡<small about="#mwt385" typeof="mw:Transclusion">崔駰蔡邕邕集多碑誄傳於世</small>而野老何知斯文見託公子汎愛壯心未已不論官閥游夏入文學之科<small about="#mwt386" typeof="mw:Transclusion">朱注後漢鄭玄傳仲尼之門考以四科回賜之徒不稱官閥</small>兼叙哀傷顏謝有后妃之誄<small about="#mwt387" typeof="mw:Transclusion">顏延之有宋文元皇后哀册文謝莊有宋孝武宣貴妃誄南史敬皇后遷祔山陵謝朓撰哀冊文齊世莫及</small>銘曰積氣之清積陰之靈漢曲迴月高堂麗星驚濤洶洶過雨冥冥洗滌蒼翠誕生娉婷<small about="#mwt388" typeof="mw:Transclusion">其一言妃生有自來　此鍾清靈之氣感星月之祥當風雨之辰而降生也　揚雄元后誄沙麓之靈太陰之精　謝莊宣貴妃誄望月方娥瞻星比𭒀　史記顓項之母女樞感瑶光貫月之祥　漢元帝王皇后母李氏夢月入懷而生后　先言漢曲驚濤後言瀟湘片雲妃蓋楚産耶</small>婉彼柔惠迥然開爽綢繆之故昔在明兩恩渥未渝康哉大往展如之媛孰與爭長<small about="#mwt389" typeof="mw:Transclusion">子两切其二言自東宫入侍　易離象明两作離大人以繼明照於四方儲君繼體故云明两　書庶事康哉　易傳大往小來　謝莊誄展如之華實邦之媛</small>珩珮是加翬褕<small about="#mwt390" typeof="mw:Transclusion">余遙二音</small>克備先德後色累<small about="#mwt391" typeof="mw:Transclusion">上聲</small>功居位壼儀孔修宫教咸遂王子<small about="#mwt392" typeof="mw:Transclusion">朱作于誤</small>奬飾禮亦尊異<small about="#mwt393" typeof="mw:Transclusion">其三言承恩眷而生鄂王　梁雅樂歌珩珮流響纓紱有榮　畫雞雉于王后之服曰翬褕記王后禕衣夫人䄖翟張華哀冊法服翬褕　周禮先婦德而後婦容所謂先德後色也　後漢后紀明帝聿尊先旨宫教頗修</small>小苑春深離宫夜逼池畔臨風花間度月<small about="#mwt394" typeof="mw:Transclusion">叶璧吉切蘇茂相古韻月屑葉陌錫通用</small>同輦未歸焚香不息嗚呼變化惠好<small about="#mwt395" typeof="mw:Transclusion">去聲</small>終極<small about="#mwt396" typeof="mw:Transclusion">其四記寵盛而終衰也　武林王錫曰臨風承春度月承夜同輦承苑焚香承宫脉理井然舊本作花間度月同輦未歸池畔臨風焚香不息刊誤無疑朱氏改未歸為未飾義亦未安　詩惠而好我</small>馮<small about="#mwt397" typeof="mw:Transclusion">音慿</small>相<small about="#mwt398" typeof="mw:Transclusion">去聲</small>視祲太史書氛藏舟晦色逝水寒文翠幄成<small about="#mwt399" typeof="mw:Transclusion">成疑作滅</small>彩金爐羆燻燕<small about="#mwt400" typeof="mw:Transclusion">平聲</small>趙一馬瀟湘片雲<small about="#mwt401" typeof="mw:Transclusion">其五傷身卒而神遊也　藏舟不復遊苑翠幄喪在宫中燕趙瀟湘魂氣自北而南　東京賦馮相觀祲注祲陰陽氣相侵也周禮有馮相氏又有太史氏　左傳分至啟閉必書雲物　藏舟見莊子　顏延之誄文素軒滅采</small>恍惚餘跡蒼茫具美王子國除匪他之耻公主愁思<small about="#mwt402" typeof="mw:Transclusion">去聲</small>永懷於彼日居月諸丘隴荆杞<small about="#mwt403" typeof="mw:Transclusion">其六誌歿後荒凉之狀　詩日居月諸　桓譚新論墳墓生荆棘</small>巖巖禹鑿瀰瀰伊川列樹拱矣豐碑闕<small about="#mwt404" typeof="mw:Transclusion">一作缺</small>然爰謀述作欻就雕鐫金石照地蛟龍下<small about="#mwt405" typeof="mw:Transclusion">去聲</small>天<small about="#mwt406" typeof="mw:Transclusion">其七叙歷久而作墓碑龍門伊水皆東都也詩維石巖巖　史記禹鑿龍門　詩河水瀰瀰　春秋遷陸渾之戎於伊川　左傳墓水拱矣　史記其儀</small><br/>
　　<small about="#mwt407" typeof="mw:Transclusion">闕然湮滅　金石見八哀詩注　張潛曰蛟龍指碑傍所刻之龍文</small>少<small about="#mwt408" typeof="mw:Transclusion">去聲</small>室東立繚垣西走佛寺在前宫橋在後維山有麓與碑不朽維水有源與詞永久<small about="#mwt409" typeof="mw:Transclusion">其八言勒銘以垂後世　少室山名繚垣墓墻　銘詞連章累叙八句換韻倣沈約安陸昭王碑文其典雅風秀則又四言古詩之遺𣲖也</small><br/>
　　<small about="#mwt410" typeof="mw:Transclusion">馬端臨曰拾遺詩語髙妙至他文不脱偶儷未見其異於王楊沈宋也　張潛曰莊重周悉雖有駢辭無傷於體漢誌銘多用對句正自有據末記鄭駙馬以碑見託古人作一文必著來歷則其不輕見諾可知矣　按作碑版文字取叙述德行功績使可傳於後世此係宮妃墓碑絶無素行可載若寥寥記叙又少矞皇氣象故不得不假六朝之藻麗以寓追悼之哀詞此作者之善於經構體裁也其於皇甫母子事含蓄不露得春秋為尊者諱之法</small><br/>
　　<span id="tang_gu_wan_nian_xian_jun_jing_zhao_du_shi_mu_zhi" about="#mwt411" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#tang_gu_wan_nian_xian_jun_jing_zhao_du_shi_mu_zhi" class="mw-selflink-fragment">唐故萬年縣君京兆杜氏墓誌</a></span><br/>
　　甫以世之録行跡示將來者多矣大抵家人賄賂詞客阿諛真偽百端波瀾一揆夫載筆光芒於金石作程通逹於神明立德不孤揚名歸實可以發皇内則標格女史竊見於萬年縣君得之矣其先系綂於伊祁<small about="#mwt412" typeof="mw:Transclusion">注見前</small>分姓於唐杜<small about="#mwt413" typeof="mw:Transclusion">朱注左傳穆叔如晉范宣子問曰古人有言死而不朽昔匄之祖自虞以上為陶唐氏在夏為御龍氏在商為豕韋氏在周為唐杜氏晉主夏盟為范氏其是之謂乎穆叔曰以豹所聞此之謂世禄非不朽也</small>吾祖也吾知之<small about="#mwt414" typeof="mw:Transclusion">左傳郯子來朝昭子問曰少昊氏以鳥名官何故也郯子曰吾祖也吾知之</small>遠自周室迄於聖代傳之以仁義禮智信列之以公侯伯子男春秋傳云穆叔謂之世禄其在兹乎曾祖某<small about="#mwt415" typeof="mw:Transclusion">名無考</small>隋河内郡司功獲嘉縣令王父某<small about="#mwt416" typeof="mw:Transclusion">名依藝</small>皇朝監察御史洛州鞏縣令前朝咸以士林取貴宰邑成名考某<small about="#mwt417" typeof="mw:Transclusion">名審言</small>修文館學士尚書膳部員外郎天下之人謂之才子兄升國史有傳縉紳之士誄為孝童<small about="#mwt418" typeof="mw:Transclusion">事詳下篇</small>故美玉多出於崑山明珠必傳於滄海蓋縣君受中和之氣成肅雍之德其來尚矣作配君子實為好仇河東裴君諱榮期見任濟王府録事參軍入在清通同行領袖素髮相敬朱紱有光縣君既早習於家風以陰教為巳任執婦道而純一與禮法而終始可得聞也昔舅没姑老承順顏色侍歷年之寢疾力不暇於須臾苟便於人皆在於手淚積而形骸奪氣憂深而巾櫛生塵<small about="#mwt419" typeof="mw:Transclusion">張云不暇盥沐也</small>尊卑之道然固出自於天性孝養哀送名流稱仰允所謂能循法度則可以承先祖供給祭祀矣惟其矜莊門戶節制差服功成則運有若四時物或猶乖匪踰終日黼畫組就之事<small about="#mwt420" typeof="mw:Transclusion">周禮典絲凡祭祀供黼畫組就之物</small>割烹煎和之宜規矩數及於親姻脱落頗盈於歲序<small about="#mwt421" typeof="mw:Transclusion">張云不拘拘較量也</small>若其先人後己上下敦睦縣<small about="#mwt422" typeof="mw:Transclusion">胡捐切</small>罄知歸揖讓惟久在嫂叔則有謝氏光小郎之才<small about="#mwt423" typeof="mw:Transclusion">朱注晉書王凝之妻謝氏字道韞獻之與客談詞理將屈道韞遣婢白獻之曰欲與小郎解圍乃施青紗歩障自蔽論獻之前義客不能屈</small>於姊姒則有鍾琰洽介婦之德<small about="#mwt424" typeof="mw:Transclusion">朱注晉書王渾妻鍾氏字琰聰慧弘雅博覽記籍禮儀法度為中表所則適渾弟湛妻郝氏亦有德行琰雖貴門與郝不以賤下琰琰不以貴凌郝時人稱鍾夫人之禮郝夫人之法云</small>周給不礙於親疏汎愛無擇於良賤至如星霜伏臘軒騎歸寧慈母每謂於飛來幼童亦<small about="#mwt425" typeof="mw:Transclusion">一作方</small>生乎感悦加以詩書潤業導誘為心遏悔吝於未萌驗是非於往事内則置諸子於無過之地外則使他人見賢而思齊爰自十載巳還黙契一乘之理<small about="#mwt426" typeof="mw:Transclusion">朱注法華經十方佛土中惟有一乘法無二亦無三除佛方便説</small>絶葷血於禪味混出處於度門<small about="#mwt427" typeof="mw:Transclusion">朱注華嚴疏鈔賢刼經中説佛有八萬四千諸度法門菩薩行時便能通逹諸度法門</small>喻筏之文字不遺開卷而音義皆逹母儀用事家相遵行矣至於膳食滑甘之美䪐結縫線之難展轉忽微欲參謀而縣<small about="#mwt428" typeof="mw:Transclusion">胡涓切</small>解<small about="#mwt429" typeof="mw:Transclusion">朱注莊子古者謂是帝之縣解郭象曰以有繫者為縣則無繫者縣解也縣解而性命之情得矣</small>指麾補合猶取則於垂成其積行累功不為熏修所住著<small about="#mwt430" typeof="mw:Transclusion">直略切</small>有如此者靈山鎮地長吐煙雲德水連天自浮聖象則其著心定慧豈近<small about="#mwt431" typeof="mw:Transclusion">一作遙</small>於揚㩁者哉<small about="#mwt432" typeof="mw:Transclusion">張云言非關奬飾也朱注二句今本訛缺</small>天寳元年某月八日終於東京仁風里春秋若干示諸生滅相越六月二十九日遷殯於河南縣平樂鄉之原禮也嗚呼哀哉琴瑟罷聲蘋蘩晦色骨肉號兮天地感中外痛兮<span typeof="mw:Transclusion mw:File" about="#mwt433"><span><img alt="鬼" resource="./File:SKQSfont.pdf" src="images/c38_SKQSfont.pdf_page3932_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3932-20px-SKQSfont.pdf.jpg"/></span></span>神惻有子長曰朝列次朝英北海郡壽光尉次朝牧女長適獨孤氏次閻氏皆禀自胎教成於妙年厥初寢疾也惟長女在列<small about="#mwt434" typeof="mw:Transclusion">一作側</small>英牧或以遊以宦莫獲同曾氏之元申號而不哭傷斷鄰里悠哉少女未始聞哀又是酸鼻<small about="#mwt435" typeof="mw:Transclusion">一本作始聞哀酸鼻</small>嗚呼縣君有語曰可以褐衣歛我起塔而葬裴公自以從大夫之後成縣君之榮愛禮實深遺意蓋闕但褐衣在斂而幽隧爰封其所廞<small about="#mwt436" typeof="mw:Transclusion">虛金切</small>飾<small about="#mwt437" typeof="mw:Transclusion">説文廞陳輿服於庭也周禮廞大裘</small>咸遵儉素眷兹邑號未降天書各有司存成之不日嗚呼哀哉有兄子曰甫制服於斯紀德於斯刻石於斯或曰豈孝童之猶子與奚孝義之勤若此甫泣而對曰非敢當是也亦為報也甫昔卧病於我諸姑<small about="#mwt438" typeof="mw:Transclusion">黄鶴曰卧病於我諸姑意公之母早亡而育於姑也</small>姑之子又病問女巫巫曰處楹之東南隅者吉姑遂易子之地以安我我用是<small about="#mwt439" typeof="mw:Transclusion">一作自用</small>存而姑之子卒後乃知之於走使甫嘗有説於人客將出涕感者久之相與定諡曰義君子以為魯義姑者遇<span about="#mwt440" typeof="mw:Transclusion">𭧂</span>客於郊抱其所攜棄其所抱以割私愛<small about="#mwt441" typeof="mw:Transclusion">朱注烈女傳齊攻魯至郊遥見一婦人𢹂一兒抱一子及軍至乃棄抱者而抱攜者將欲射之遂止而問曰所抱者誰之子對曰兄之子所棄者誰曰己之子也軍曰何棄所生而抱兄子對曰子之與母私愛也姪之於姑公義也背公向私妾不為也齊軍曰魯郊有婦人猶持節行况朝廷乎遂回軍不伐魯君聞之賜一束帛號曰義姑</small>縣君有焉是以舉兹一隅昭彼百行銘而不韻蓋情至無文其詞曰嗚呼有唐義姑京兆杜氏之墓<br/>
　　<small about="#mwt442" typeof="mw:Transclusion">張潛曰叙閨中事入如許深致語少陵之文本自過人反以詩掩耳</small><br/>
　　<span id="tang_gu_fan_yang_tai_jun_lu_shi_mu_zhi" about="#mwt443" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#tang_gu_fan_yang_tai_jun_lu_shi_mu_zhi" class="mw-selflink-fragment">唐故范陽太君盧氏墓誌</a></span><br/>
　　五代祖柔隋吏部尚書容城侯大父元懿是渭南尉父元哲是廬州慎縣丞維天寳三載五月五日故修文館學士著作郎京兆杜府君諱某<small about="#mwt444" typeof="mw:Transclusion">審言</small>之繼室范陽縣太君盧氏卒於陳留郡之私第春秋六十有九嗚呼以其載八月旬有一日發引歸葬於河南之偃師以是月三十日庚申將入著作之大塋在縣首陽之東原我太君用甲之穴禮也墳南去大道百二十步奇三尺北去首陽山二里凡塗車芻靈設熬置銘之名物<small about="#mwt445" typeof="mw:Transclusion">朱注禮記舍人共飯米熬糓注熬者煎糓也將塗設於棺旁所以惑蚍蜉不至棺也儀禮士喪禮為銘各以其物</small>加庶人一等蓋遵儉素之遺意塋内西北去府君墓二十四步則壬甲可知矣遣奠之祭畢一二家相進曰斯至止將欲啟府君之墓門安靈櫬於其右豈廞飾未具時不練與前夫人薛氏之合葬也初太君令之諸子受之流俗難之太君易之今兹順壬取甲又遺意焉嗚呼孝哉孤子登號如嬰兒視無人色且左右僕妾洎厮役之賤皆蓬首灰心嗚呼流涕寧或一哀所感片善不忘而巳哉實惟太君積德以常臨下以恕如地之厚從<small about="#mwt446" typeof="mw:Transclusion">一作敬</small>天之和運陰教之名數秉女儀之標格嗚呼得非太公之後必齊之姜乎<small about="#mwt447" typeof="mw:Transclusion">朱注韻會姜氏封於盧以國為氏出范陽</small>薛氏所生子適<small about="#mwt448" typeof="mw:Transclusion">丁歷切</small>曰某<small about="#mwt449" typeof="mw:Transclusion">閑</small>故朝議大夫兖州司馬<small about="#mwt450" typeof="mw:Transclusion">舊書職官志朝議大夫文散官正五品下階兖州為上州上州司馬從五品下階</small>次曰升<small about="#mwt451" typeof="mw:Transclusion">唐書作并</small>幼卒報復父讐國史有傳<small about="#mwt452" typeof="mw:Transclusion">朱注舊書杜審言傳審言貶授吉州司戶參軍與州僚不協司馬周季重與司戶郭若訥共構審言罪狀繫獄將因事殺之既而季重等府中酣讌審言子并年十三懷刃擊之季重中傷死而并亦為左右所殺季重臨死曰我不知審言有孝子郭若訥誤我至此審言因此免官還東都自為文祭并士友咸哀并孝烈蘇頲為墓誌劉允濟為祭文</small>次曰專歷開封尉先是不禄息女長適鉅鹿魏上瑜蜀縣丞次適河東裴榮期濟王府録事次適范陽盧正鈞平陽郡司倉參軍嗚呼三家之女又皆前卒而某等夙遭内艱有長自太君之手者至於昏姻之禮則盡是太君主之慈恩穆如人或不知者咸以為盧氏之腹生也然則某等亦不無平津孝謹之名於當世矣<small about="#mwt453" typeof="mw:Transclusion">朱注漢書公孫弘養後母孝敬後母卒服喪三年元朔中為丞相封平津侯</small>登即太君所生前任武康尉二女曰適京兆王佑任硤石尉曰適會稽賀撝卒常熟主簿其往也既哭成位有若冡婦同郡盧氏<small about="#mwt454" typeof="mw:Transclusion">朱云當作清河崔氏</small>介婦滎陽鄭氏鉅鹿魏氏京兆王氏女通諸孫三十人内宗外宗寖以疏闊者或玄纁玉帛自他日互有所至若以杜氏之葬近於禮而可觀而家人亦不敢以時繼年<small about="#mwt455" typeof="mw:Transclusion">禮大夫三月而葬故不敢踰時</small>式志之金石銘曰太君之子朝議所尊貴因長子澤就私門亳邑之都終天之地享年不久殁而猶視<small about="#mwt456" typeof="mw:Transclusion">朱注潘岳馬汧督誄沒而猶眡眡與視同</small><br/>
　　<small about="#mwt457" typeof="mw:Transclusion">杜文傳世無幾舊刻既少疏箋又多舛字令讀者不能終篇兹參善本以訂刀筆之差訛復採名註以暢文義之隱奥庶幾心目朗然不致蓄疑難辯也</small><br/>
　　唐檢校工部員外郎杜君墓係銘<small about="#mwt458" typeof="mw:Transclusion">并序</small>元　稹<br/>
　　叙曰余讀詩至杜子美而知大小之有總萃焉始堯舜時君臣以賡歌相和是後詩人繼作歷夏殷周千餘年仲尼緝拾選練取其干預教化之尤者三百篇其餘無聞焉騷人作而怨憤之態繁然猶去風雅日近尚相比擬秦漢以還採詩之官既廢天下俗<small about="#mwt459" typeof="mw:Transclusion">一作妖</small>謠民謳歌頌諷賦曲度嬉戱之詞亦隨時間作至漢武帝賦柏梁詩而七言之體興蘇子卿李少卿之徒尤工為五言雖句讀文律各異雅鄭之音亦雜而詞意簡遠指事言情自非有為而為則文不妄作建安之後天下文士遭罹兵戰曹氏父子鞍馬間為文往往横槊賦詩其遒文壯節<small about="#mwt460" typeof="mw:Transclusion">一無文節字</small>抑揚怨<small about="#mwt461" typeof="mw:Transclusion">一作寃</small>哀悲離之作尤極於古晉世風概稍存宋齊之間教失根本士子以簡慢矯飾歙習舒徐相尚文章以風容色澤放曠<small about="#mwt462" typeof="mw:Transclusion">一作蕩</small>精清為髙蓋吟寫性靈流連光景之文也意義格力固無取焉陵遲至於梁陳淫豔刻飾佻巧小碎之詞劇又宋齊之所不取也唐興學官大振歷世之文能者互出而又沈宋之流研練精切穏順聲勢謂之為律詩由是而後文變之體<small about="#mwt463" typeof="mw:Transclusion">一作文體之變</small>極焉然而莫不好古者遺近務華者去實效齊梁則不逮於魏晉工樂府則力屈於五言律切則骨格不存閒暇則纖穠莫備至於子美蓋所謂上薄風雅<small about="#mwt464" typeof="mw:Transclusion">元集作騷</small>下該沈宋言奪蘇李氣吞曹劉掩顏謝之孤髙雜徐庾之流麗盡得古今<small about="#mwt465" typeof="mw:Transclusion">一作人</small>之體勢而兼文<small about="#mwt466" typeof="mw:Transclusion">劉後村作文一作人</small>人之所獨專矣<small about="#mwt467" typeof="mw:Transclusion">一有如字</small>使仲尼考鍛其旨要尚不知貴<small about="#mwt468" typeof="mw:Transclusion">一作圖</small>其多乎哉苟以為能所不能無可無不可則詩人以來未有如子美者是時山東人李白亦以奇文取稱時人謂之李杜余觀其壯浪縱恣擺去拘束模寫物象及樂府歌詩誠亦差肩於子美矣至若鋪陳終始排比聲韻大或千言次猶數百辭氣豪<small about="#mwt469" typeof="mw:Transclusion">一作奮</small>邁而風調清深屬對律切而脱棄凡近則李尚不能歷其藩翰况堂<small about="#mwt470" typeof="mw:Transclusion">一作壺</small>奥乎予嘗欲條析其文體别相附與來者為之準特病懶未就爾<small about="#mwt471" typeof="mw:Transclusion">一無爾字</small>適<small about="#mwt472" typeof="mw:Transclusion">一有遇字</small>子美之孫嗣業啟子美之柩<small about="#mwt473" typeof="mw:Transclusion">一有之字</small>襄祔事於偃師途次於荆<small about="#mwt474" typeof="mw:Transclusion">一有楚字</small>雅知余愛言其大父之為文拜余為誌辭不能絶余因係其官閥而銘其卒葬云係曰晉當陽成侯姓杜氏下十世而生依藝令於鞏依藝生審言審言善詩官至膳部員外郎審言生閑閑生甫閑為奉天令甫字子美天寳中獻三大禮賦明皇奇之命宰相試文文善授右衛率府胄曹屬京師亂步謁行在拜左拾遺歲餘以直言失官出為華州司功尋遷京兆功曹劍南節度使嚴武狀為工部員外參謀軍事旋又棄去扁舟下荆楚間竟以寓卒旅殯岳陽享年五十有九夫人弘農楊氏女父曰司農少卿怡四十九年而終嗣子曰宗武病不克葬歿命其子嗣業嗣業以家貧無以給喪收拾乞匄焦勞晝夜去子美殁餘四十年然後卒先人之志亦足為難矣銘曰<br/>
　　維元和之癸巳粤某月某日之佳辰合<span typeof="mw:Transclusion mw:File" about="#mwt475"><span><img alt="⿱穴之 -- 窆" resource="./File:SKQSfont.pdf" src="images/c106_SKQSfont.pdf_page3455_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3455-20px-SKQSfont.pdf.jpg"/></span></span>我杜子美於首陽之山前<small about="#mwt476" typeof="mw:Transclusion">叶慈鄰切</small>嗚呼千載而下曰此文先生之古墳<small about="#mwt477" typeof="mw:Transclusion">昌黎並推李杜文章元公獨謂李不能歷其藩翰自此論定後來評杜者多尊信其語舊史所以詳録此文也</small><br/>
　　杜工部小集序　　　　　　　樊　晃<small about="#mwt478" typeof="mw:Transclusion">潤州刺史</small><br/>
　　工部員外郎杜甫字子美膳部員外郎審言之孫至德初拜左拾遺直諫忤旨左轉薄遊隴蜀殆十年矣黄門侍郎嚴武總戎全蜀君為幕賓白首為郎待之客禮屬契濶湮阨東歸江陵緣湘沅而不返痛矣夫文集六十卷行於江漢之南常蓄東遊之志竟不就屬時方用武斯文將墜故不為東人之所知江左詞人所傳誦者皆公之戱題劇論耳曾不知君有大雅之作當今一人而已今採其遺文凡二百九十篇各以事<small about="#mwt479" typeof="mw:Transclusion">一作志</small>類分為六卷且<small about="#mwt480" typeof="mw:Transclusion">一作直</small>行於江左君有子宗文宗武近知所在漂寓江陵冀求其正集續當論次云<small about="#mwt481" typeof="mw:Transclusion">樊氏初求遺稿僅得二百九十篇經宋人搜輯漸次集為完編諸家採録之功誠不可没也</small><br/>
　　讀杜工部詩集序　　　<small about="#mwt482" typeof="mw:Transclusion">此下皆宋人</small>孫　僅<small about="#mwt483" typeof="mw:Transclusion">官給事中</small><br/>
　　叙曰五常之精萬象之靈不能自文必委其精萃其靈於偉傑之人以渙發焉故文者天地真粹之氣也所以君五常母萬象也縱出横飛疑無涯隅表乾裏坤深入隱奥非夫腹五常精心萬象靈神合冥會則未始得之矣夫文各一而所以用之三謀勇正之謂也謀以始意勇以作氣正以全道苟意亂思率則謀沮矣氣萎體瘵則勇喪矣言蒭辭蕪則正塞矣是三者迭相羽翼以濟乎用也備則氣淳而長剥則氣散而涸中古而下文道繁富風若周騷若楚文若西漢咸角然天出萬世之衡軸也後之學者瞽實聾正不守其根而好其枝葉由是日誕月豔蕩而莫返曹劉應楊之徒唱之<small about="#mwt484" typeof="mw:Transclusion">曹植劉楨應璩楊修</small>沈謝徐庾之徒和之<small about="#mwt485" typeof="mw:Transclusion">沈約謝靈運徐陵庾信</small>爭柔鬭葩聯組擅繡萬鈞之重爍為錙銖真粹之氣殆將滅矣洎夫子之為也剔陳梁亂齊宋抉晉魏瀦其淫波遏其煩聲與周楚西漢相準的其夐邈髙聳則若鑿太虛而噭萬籟其馳驟怪駭則若仗天策而騎箕尾其首截峻整則若儼鈎陳而界雲漢樞機日月開闔雷電昂昂然神其謀挺其勇握其正以髙視天壤趨入作者之域所謂真粹氣中人也公之詩支而為六家孟郊得其氣熖<small about="#mwt486" typeof="mw:Transclusion">劉後村曰孟郊烏有氣熖謂得杜之氣骨可也</small>張籍得其簡麗姚合得其清雅賈島得其奇僻杜牧薛能得其豪健陸<span about="#mwt487" typeof="mw:Transclusion">龜</span>蒙得其贍博<small about="#mwt488" typeof="mw:Transclusion">後村曰能非牧比不可並稱龜蒙之詩亦非贍博</small>皆出公之奇偏爾尚軒軒然自號一家爀世烜俗後人師擬不暇矧合之乎風騷而下唐而上一人而巳是知唐之言詩公之餘波及爾於戲以公之才宜器大任而顛沛冦鹵汩没蠻夷者屯於時耶戾於命耶將天嗜厭代未使斯文大振耶雖道抑當世而澤化後人斯不朽矣因覽公集輒洩其憤以書之<br/>
　　<small about="#mwt489" typeof="mw:Transclusion">孫僅字鄰幾汝陽人宋真宗<a rel="mw:WikiLink" href="https://zh.wikisource.org/wiki/Category:999年_(提及)" title="Category:999年 (提及)"><span id="id-999nian" title="999年">咸平二年</span></a>進士知浚儀令歷左諫議大夫知河中府復進給事中有文集五十卷</small><br/>
　　題杜子美别集後　　　　　　　　蘇舜欽<br/>
　　杜甫本傳云有集六十卷今所存者才二十卷又未經學者編緝古律錯亂前後不倫蓋不為近世所尚墜逸過半吁可痛閔也天聖末昌黎韓綜官華下於民間傳得號杜工部别集者凡五百篇予參以舊集削其同者餘三百篇景祐初僑居長安於王緯主簿處又獲一集三本相從復擇得八十餘首皆豪邁哀頓非昔之攻詩者所能依倚以知亦出於斯人之胷中念其亡去甚多意必皆在人間但不落好事家未布耳今以所得雜録成一策題曰老杜别集俟尋購僅足當與舊本重編次之又本傳云旅于耒陽<a rel="mw:WikiLink" href="https://zh.wikisource.org/wiki/Category:766年_(提及)" title="Category:766年 (提及)" about="#mwt490" typeof="mw:Transclusion"><span id="id-766nian" title="766年">永泰二年</span></a>啗牛肉白酒一夕而卒此詩中乃有大曆三年白帝城放船出瞿塘將適江陵之作及大曆五年追酬髙蜀州見寄舊集亦有大曆二年調玉鼎之句是不卒於永泰史氏誤文也覽者無以此為異景祐<small about="#mwt491" typeof="mw:Transclusion">仁宗年號</small>某年十二月十五日長安題<br/>
　　杜工部集序　　　　　　　　　王　洙<small about="#mwt492" typeof="mw:Transclusion">翰林學士</small><br/>
　　杜甫字子美襄陽人徙河南鞏縣曾祖依藝鞏令祖審言膳部員外郎父閑奉天令甫少不羈天寳末獻三大禮賦召試文章授河西尉辭不行改右衛率府胄曹天寳末以家避亂鄜州轉陷賊中<a rel="mw:WikiLink" href="https://zh.wikisource.org/wiki/Category:757年_(提及)" title="Category:757年 (提及)" about="#mwt493" typeof="mw:Transclusion"><span title="757年">至德二載</span></a>竄歸鳳翔謁肅宗授左拾遺詔許至鄜迎家明年收京扈從還長安房琯罷相甫上疏論琯有才不宜廢免肅宗怒貶琯邠州刺史出甫為華州司功屬關輔饑亂棄官之秦州又居成州同谷自負薪採梠餔糒不給遂入蜀卜居成都浣花里復適東川<small about="#mwt494" typeof="mw:Transclusion">朱曰公適東川在嚴武鎮成都之後此四字當删</small>久之召補京兆府功曹以道阻不赴欲如荆楚<a rel="mw:WikiLink" href="https://zh.wikisource.org/wiki/Category:需要指定公元的紀年" title="Category:需要指定公元的紀年" about="#mwt495" typeof="mw:Transclusion"><span title="請指定為“675年”或“761年”">上元二年</span></a>聞嚴武鎮成都自閬州挈家往依焉<small about="#mwt496" typeof="mw:Transclusion">子美自閬還成都武再鎮蜀時也此序誤</small>武歸朝廷甫浮遊左蜀諸郡往來非一武再鎮兩川奏為節度參謀檢校工部員外郎賜緋<a rel="mw:WikiLink" href="https://zh.wikisource.org/wiki/Category:需要指定公元的紀年" title="Category:需要指定公元的紀年" about="#mwt497" typeof="mw:Transclusion"><span title="請指定為“498年”或“765年”">永泰元年</span></a>夏武卒郭英乂代武崔旰殺英乂楊子琳柏正<small about="#mwt498" typeof="mw:Transclusion">當作貞宋本避諱</small>節舉兵攻旰蜀大亂甫逃至梓州亂定歸成都無所依<small about="#mwt499" typeof="mw:Transclusion">子美避徐知道亂入梓州崔旰亂後自雲安寓䕫不復還成都矣此序亦誤</small>乃泛江遊嘉戎次雲安移居䕫州大曆三年春下峽至荆南又次公安入湖南泝㳂湘流遊衡山寓居耒陽嘗至岳廟阻<span about="#mwt500" typeof="mw:Transclusion">𭧂</span>水旬日不得食耒陽聶令知之自具舟迎還五月夏一夕醉飽卒年五十九觀甫詩與唐實録猶概見事跡比新書列傳彼為蹐駁<small about="#mwt501" typeof="mw:Transclusion">傳云召試京兆功曹而集有官定後戱贈詩注云初授河西尉辭改右衛率府胄曹傳云遁赴河西謁肅宗於彭原而集有喜逹行在詩注云自京竄至鳳翔傳云嚴武卒乃遊東蜀依髙適既至而適卒據適自東川入朝拜散騎常侍乃卒又集有忠州聞髙常侍亡詩傳云扁舟下峽未維舟而江陵亂乃游湘衡而集有居江陵及公安詩至多傳云<a rel="mw:WikiLink" href="https://zh.wikisource.org/wiki/Category:766年_(提及)" title="Category:766年 (提及)"><span title="766年">永泰二年</span></a>卒而集有大曆五年正月追酬髙蜀州詩及别題大曆年者數篇</small>甫集初六十卷今祕府舊藏通人家所有稱大小集者皆亡逸之餘人自編摭非當時第次矣蒐裒中外書凡九十九卷<small about="#mwt502" typeof="mw:Transclusion">古本二卷蜀本二十卷集略十五卷樊晃序小集六卷孫光憲序二十卷鄭文寳序少陵集二十卷别題小集二卷孫僅一卷雜編三卷</small>除其重複定取千四百有五篇凡古詩三百九十有九近體千有六起太平時終湖南所作視居行之次與歲時為先後分十八卷又别録賦筆雜著二十九篇為二卷合二十卷兹未可謂盡他日有得尚圖<small about="#mwt503" typeof="mw:Transclusion">一作副</small>益諸寳元<small about="#mwt504" typeof="mw:Transclusion">仁宗年號</small>二年十月日<small about="#mwt505" typeof="mw:Transclusion">鄧氏注杜而託名王原叔猶夫張性著杜律演義而假名虞集也</small><br/>
　　<small about="#mwt506" typeof="mw:Transclusion">晁公武曰本朝自王原叔以後學者喜觀杜詩世有為之注者數家率鄙淺可笑有託原叔名者其實非也呉彦髙東山集云今世所注杜詩乃元祐間袐閣校對黄本鄧忠臣所為鏤板家標題遂以託名王原叔兩王公前後記初無一語及注後記又言如原叔之能文止作記於後則原叔不注杜詩益可見矣</small><br/>
　　<span id="du_gong_bu_shi_hou_ji_xu" about="#mwt507" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_gong_bu_shi_hou_ji_xu" class="mw-selflink-fragment">杜工部詩後集序</a></span><small about="#mwt508" typeof="mw:Transclusion">見臨川文集</small>　　　　王安石<br/>
　　予考古之詩尤愛杜甫氏作者其詞所從出一莫知窮極而病未能學也世所傳巳多計尚有遺落思得其完而觀之然每一篇出自然人知非人所能為而為之者惟其甫也輙能辯之予之令鄞客有授予古之詩世所不傳者二百餘篇觀之予知非人所能為而為之實甫者其文與意之著也然甫之詩其完見於今日自余得之世之學者至乎甫而後為詩不能至要之不知詩焉爾嗚呼詩其難惟有甫哉自洗兵馬下序而次之以示知甫者且用自發焉皇祐<small about="#mwt509" typeof="mw:Transclusion">仁宗年號</small>壬辰五月日臨川王安石序<br/>
　　<small about="#mwt510" typeof="mw:Transclusion">蔡寬夫詩話王原叔本杜詩辭有兩出者多並存於注至荆公為百家詩選始參考擇其善者定歸一辭王直方詩話編集四家詩以子美為第一永叔次之退之又次之以太白為下</small><br/>
　　後記　　　　　　　　　　　　王　琪<small about="#mwt511" typeof="mw:Transclusion">姑蘇郡守</small><br/>
　　近世學者爭言杜詩愛之深者至剽掠句語迨所用險字而模畫之沛然自以絶洪流而窮深源矣又人人購其亡逸多或百餘篇少數十句藏弆<small about="#mwt512" typeof="mw:Transclusion">音舉</small>矜大<small about="#mwt513" typeof="mw:Transclusion">前漢陳孟公傳與人尺牘皆藏弆以為榮</small>復自以為有得翰林王君原叔尤嗜其詩家素蓄先唐舊集及採袐府名公之室天下士人所有得者悉編次之事具於記於是杜詩無遺矣子美博聞稽古其用事非老儒博士罕知其自出然訛缺久矣後人cq=99妄改而補之者衆莫之遏也非原叔多得其真為害大矣子美之詩詞有近質者如麻鞋見天子垢膩脚不韈之類所謂轉石於千仞之山勢也學者尤效之而過甚豈遠大者難窺乎然夫子之删詩也至於檜曹小國寺人女子之詩苟中法度咸取而<span typeof="mw:Transclusion mw:File" about="#mwt514"><span><img alt="絃" resource="./File:SKQSfont.pdf" src="images/c37_SKQSfont.pdf_page3500_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3500-20px-SKQSfont.pdf.jpg"/></span></span>歌善言詩者豈拘於人哉原叔雖自編次余病其卷帙之多而未甚布暇日與蘇州進士何君瑑丁君修得原叔家藏及古今諸集聚於郡齋而參考之三月而後巳義有兼通者亦存而不敢削閲之者固有淺深也而又呉江邑宰河東裴君煜取以覆視乃益精密遂鏤於板庶廣其傳或俾余序於篇者曰如原叔之能文稱於世止作記於後余竊慕之且余安知子美哉但本末不可闕書故概舉以附於卷終原叔之文今遷於卷首云嘉祐<small about="#mwt515" typeof="mw:Transclusion">仁宗年號</small>四年四月望日姑蘇郡守太原王琪後記<br/>
　　<small about="#mwt516" typeof="mw:Transclusion">呉郡志嘉祐中王琪以知制誥守郡大修設廳規模宏壯假省庫錢數千緡廳既成漕司不肯除破時方貴杜集人間苦無全書琪家藏本讐校素精即俾公使庫鏤板印萬本每本為直千錢士人爭買之既償省庫羡餘以給公厨　通考陳氏曰按唐志杜甫集六十卷小集六卷王洙原叔蒐裒中外書合為二十卷王琪君王嘉祐間刻之姑蘇元稹墓誌附二十卷之末又有遺文九篇治平中太守裴煜刊附集外蜀本大略相同而以遺文入正集中則非其舊也</small><br/>
　　成都新刻草堂先生詩碑序　　胡宗愈<small about="#mwt517" typeof="mw:Transclusion">知成都府</small><br/>
　　草堂先生謂子美也草堂子美之故居因其所居而號之曰草堂先生先生自同谷入蜀遂卜居浣花江上萬里橋之西為草堂以居焉唐史前後牴牾先生至成都之年月不可考其後有寄題草堂詩云經營上元始斷手寳應年然則先生之來成都殆上元之初乎嚴武入朝送武之巴西遂如梓州蜀亂乃之閬州將赴荆楚會武再鎮两川自閬州挈妻子歸草堂武辟為㕘謀武卒蜀又亂去之東川移居䕫州遂下荆渚泝沅湘上衡山卒於耒陽先生以詩鳴於唐凡出處去就動息勞佚悲歡憂樂忠憤感激好賢惡惡一見於詩讀之可以知其世學士大夫謂之詩史其所游歷好事者隨處刻其詩於石及至成都則闕然先生故居松竹荒凉略不可記丞相吕公<small about="#mwt518" typeof="mw:Transclusion">大防</small>鎮成都復作草堂於舊址而繪像於其上宗愈假符於此乃録先生詩刻石置於草堂之壁間先生雖去此而其詩之意有在於是者亦附於後庶幾好事者得以考當時去來之跡云元祐<small about="#mwt519" typeof="mw:Transclusion">哲宗年號</small>庚午資政殿學士中大夫知成都軍府事胡宗愈序<br/>
　　大雅堂石刻杜詩記　　　　　黄庭堅<br/>
　　余常欲盡書杜子美两川䕫峽諸詩刻石藏蜀中丹陵楊素翁英偉人也有俠氣好文喜事粲然向余請從事焉又欲作髙屋廣楹庥此石因請名焉余名之曰大雅堂而告之曰由杜子美以來四百餘年斯文委地文章之士随世所能傑出時輩未有升子美之堂者况室家之好耶余嘗欲隨欣然會意處箋以數語終日汨沒世俗初不暇給雖然子美詩妙處乃在無意於文夫無意而意已至非廣之以國風雅頌深之以離騷九歌安能咀嚼其意味闖然入其門耶故使後生輩自求之則得之深矣使後之登大雅堂者能以余説而求之則思過半矣彼喜穿鑿者弃其大旨取其發興於所遇林泉人物草木魚蟲以為物物皆有所託如世間商度隱語者則子美之詩委地矣素翁可并刻此於大雅堂中後生可畏安知無渙然懷釋於斯文者乎元符<small about="#mwt520" typeof="mw:Transclusion">哲宗年號</small>三年九月涪翁書<br/>
　　增註杜工部詩序　　　　　　　王彦輔<br/>
　　唐興承陳隋之遺風浮靡相矜莫崇理致開元之間去雕篆黜浮華稍裁以雅正雖絺<small about="#mwt521" typeof="mw:Transclusion">一作綉</small>句繪章<small about="#mwt522" typeof="mw:Transclusion">唐藝文傳絺章繪句</small>人得一概各爭所長如大羹元酒者則薄滋味如孤峰絶岸者則駭廊廟穠華可愛者乏風骨爛然可珍者多玷缺逮至子美之詩周情孔思千彙萬狀茹古涵今無有端涯森嚴昭煥若在武庫見戈㦸布列蕩人耳目非特意語天出尤工於用字故卓然為一代冠而歷世千百膾炙人口予每讀其文竊苦其難曉如義鶻行巨顙拆老拳之句劉夢得初亦疑之後覽石勒傳方知其所自出蓋其引物連類掎摭前事往往而是韓退之謂光燄萬丈長而世號為詩史信哉予時漁獵書部嘗妄注緝且十得五六宦遊南北因循中輟投老家居日以無事行樂之暇不度蕪淺既次其韻因舊注惜不忍去搜考所知再加箋釋又不幸病目無與乎簡牘之觀遂命子澂洎孫端仁參夫討繹俾之編綴用償夙志焉耳在昔聖人猶曰有所不知丘蓋闕如顧惟聞見之寡兹所不免但藏篋中以貽來裔非敢示諸博古之君子按鄭文寳少陵集張逸為之序又有蜀本十卷自王原叔内相再編定杜集二十卷後姑蘇守王君玉得原叔家藏於蘇州進士何瑑丁修處及今古諸集相與參考乃曰義有兼通者亦存而不敢削故予之所注以蘇本為正云時洪宋八葉政和<small about="#mwt523" typeof="mw:Transclusion">徽宗年號</small>紀元之三禩下元日序<br/>
　　杜少陵詩音義序　　　　　　　鄭　卭<small about="#mwt524" typeof="mw:Transclusion">閩人</small><br/>
　　讀少陵詩如馳騖晉楚之郊以言其髙則鄧林千巖楩楠<span about="#mwt525" typeof="mw:Transclusion">𣏌</span>梓扶疏摩雲以言其深則溟波萬頃蛟龍黿鼉徜徉排空拭眥極目方且心駭神悸莫知所以若其甄别名狀實難為功韓退之推其光焰萬丈長殆謂是矣國家追復祖宗成憲學者以聲律相飭少陵矩範尤為時尚於其淹貫羣書比類賦象渾涵天成奇文險句厭人目力讀者未始不以搜尋訓切為病卭近因與二三友質問爰就隱奥處著為音義至夫人物地理古今傳志咸極討論施之新學不亦可乎紹興<small about="#mwt526" typeof="mw:Transclusion">髙宗年號</small>改元辛亥長至後五日長樂鄭卭序<br/>
　　<small about="#mwt527" typeof="mw:Transclusion">朱文公跋章國華過余山間以所集注杜詩示予其用力勤矣然其所引東坡事實者非蘇公作聞之長老乃閩中鄭卭尚明偽為之所引事皆無根據反用杜詩見句增減為文而傳以前人名字託為其語至有時世先後顛倒失次者舊嘗考之知其決非蘇公書也况杜詩佳處有在用事造語之外者惟虛心諷詠乃能見之國華更以余言求之雖以讀三百篇可也</small><br/>
　　杜工部集後記　　　　　　　　呉　若<small about="#mwt528" typeof="mw:Transclusion">通判建康</small><br/>
　　右杜集建康府學所刻版也教授劉常今亘初得府帥端明李公本以為善又得撫屬姚令威寬所傳故吏部鮑欽止本較定之末得若本以為無憾焉凡稱樊者樊晃小集也稱晉者<a rel="mw:WikiLink" href="https://zh.wikisource.org/wiki/Category:945年_(提及)" title="Category:945年 (提及)" about="#mwt529" typeof="mw:Transclusion"><span id="id-945nian" title="945年">開運二年</span></a>官書本也稱荆者王介甫四選也稱宋者宋景文也稱陳者陳無已也稱刊及一作者黄魯直晁以道諸本也雖然子美詩如五糓六牲人皆知味而鮮不為異饌所移故世之出異意為異説以亂杜詩之真者甚多此本雖未必皆得其真然求不為異者也他日有加是正者重刻之此學者之所望也<a rel="mw:WikiLink" href="https://zh.wikisource.org/wiki/Category:需要指定公元的紀年" title="Category:需要指定公元的紀年" about="#mwt530" typeof="mw:Transclusion"><span title="請指定為“1133年”或“1153年”">紹興三年</span></a>六月日<br/>
　　<small about="#mwt531" typeof="mw:Transclusion">朱鶴齡曰世所傳杜集若本為最古若字幼海欽宗朝除大學士上書論李邦彦英敏姦邪被斥見北盟會編</small><br/>
　　<span id="xiao_ding_du_gong_bu_ji_xu" about="#mwt532" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#xiao_ding_du_gong_bu_ji_xu" class="mw-selflink-fragment">校定杜工部集序</a></span><small about="#mwt533" typeof="mw:Transclusion">見東觀餘論</small>　　　　李　綱<br/>
　　杜詩舊集古律異卷編次失序余嘗有意參訂之特病多事未能也故校書郎武陽黄長睿父博雅好古工文詞尤篤好公之詩乃用東坡之説隨年編纂以古律相參先後始末皆有次第然後子美之出處及少壯老成之作粲然可觀蓋自開元天寳太平全盛之時迄於至德犬歷干戈亂離之際子美之詩凡千四百四十餘篇其忠義氣節羇旅艱難悲憤無聊一寓於此句法理致老而益精時平讀之未見其工迨親更兵火喪亂誦其詞如出乎其時犁然有當於人心然後知為古今絶唱也公之述作行於世者既不多遭亂亡逸加以傳寫謬誤浸失舊文烏三轉而為舄者不可勝數長睿父官洛下與名士大夫遊裒集諸家所藏是正訛舛又得逸詩數十篇㕘於卷中及在袐閣得御府定本校讐益號精密非行世者之比長睿父没十七年予始見其親校集二十二卷於其家朱黄塗改手蹟如新為之愴然竊歎其博學淵識有功於子美之多也方肅宗之怒房琯人無敢言獨子美抗疏救之由是廢斥終身不悔與陽城之救陸贄何異然世罕稱之者殆為詩所掩故耶因序其集而及之使觀者知公遇事不苟非特言語文章妙天下而巳<a rel="mw:WikiLink" href="https://zh.wikisource.org/wiki/Category:需要指定公元的紀年" title="Category:需要指定公元的紀年" about="#mwt534" typeof="mw:Transclusion"><span title="請指定為“1136年”或“1156年”">紹興六年</span></a>丙辰正月朔<br/>
　　<small about="#mwt535" typeof="mw:Transclusion">嚴滄浪詩話迎旦東風騎蹇驢決非盛唐人言語今世俗圖畫以為少陵詩漁隱亦辯其非矣而黄長睿編入杜集非也</small><br/>
　　編次杜工部詩序　　　　　　　魯　訔<br/>
　　騷人雅士同知祖尚少陵同欲模楷聲韻同苦其意律深嚴難讀也余謂少陵老人初不事艱澀左隱以病人其平易處有賤夫老婦所可道者至其深純宏妙千古不可追跡則序事穏實立意渾大遇物寫難狀之景紓情出不説之意借古的確感時深遠若江海浩溔<small about="#mwt536" typeof="mw:Transclusion">以沼切大水貎</small>風雲蕩汨蛟龍黿鼉出没其間而變化莫測風澄雲霽象緯回薄錯峙偉麗細大無不可觀離而序之次其先後時危平俗媺惡山川夷險風物明晦公之所寓舒局皆可概見如陪公杖屨而遊四方數百年間猶對面語何患於難讀耶名公巨儒譜叙注釋是不一家用意率過異説如蝟余因舊集略加編次古詩近體一其先後摘諸家之善有考於當時事實及地里歲月與古語之的然者聊注其下若其意律乃詩之六經神會意得隨人所到不敢易而言之叙次既倫讀之者如親罹艱棘虎狼之慘為可驚愕目見當時甿庶被削刻轉塗炭為可憫因感公之流徙始而適中而瘁卒至於為少年輩侮忽以訖死為可傷也紹興癸酉五月晦日丹丘冷齋魯訔序<br/>
　　草堂記略　　　　　　　　　趙次公<br/>
　　李杜號詩人之雄而白之詩多在於風月草木之間神仙虛無之説亦何補於教化哉惟杜陵野老負王佐之才有意當世而骯髒不偶胸中所蘊一切寫之以詩其曰許身一何愚自比稷與契又曰致君堯舜上再使風俗淳此其素願也至其出處每與孔孟合尚憐終南山回首清渭濱則有遲遲去魯之懷勲業頻看鏡行藏獨倚樓則有皇皇得君之意晚依嚴武未愜素心枉駕再顧赴期肯來禮數非不寬也而卒未免於嫌忌致同袍有蜀道難之悲吁可慨夫<small about="#mwt537" typeof="mw:Transclusion">次公有杜詩注四十九卷故録存此記</small><br/>
　　校定集註杜詩序　　　　　　　郭知逹<small about="#mwt538" typeof="mw:Transclusion">成都人</small><br/>
　　杜少陵詩世號詩史自箋註雜出是非異同多所牴牾致有好事者掇其章句穿鑿傅會設為事實託名東坡刊鏤以行欺世售偽有識之士所為浩歎因緝善本得王文公<small about="#mwt539" typeof="mw:Transclusion">安石</small>宋景文公<small about="#mwt540" typeof="mw:Transclusion">祁</small>豫章黄先生<small about="#mwt541" typeof="mw:Transclusion">庭堅</small>王原叔<small about="#mwt542" typeof="mw:Transclusion">洙</small>薛夢符　杜時可<small about="#mwt543" typeof="mw:Transclusion">田</small>鮑文虎<small about="#mwt544" typeof="mw:Transclusion">彪</small>師民贍<small about="#mwt545" typeof="mw:Transclusion">尹</small>趙彦材<small about="#mwt546" typeof="mw:Transclusion">次公</small>凡九家屬二三士友各隨是非而去取之如假託名氏撰造事實皆刪削不載精其讐校正其訛舛大書鋟版置之郡齋以公其傳庶幾便於觀覽絶去疑誤若少陵出處大節史有本傳及互見諸家之序兹不復云淳熈<small about="#mwt547" typeof="mw:Transclusion">孝宗年號</small>八年八月日<br/>
　　<small about="#mwt548" typeof="mw:Transclusion">嚴滄浪詩話舊蜀本杜詩並無注釋但編年而不分古近體其間略有公自注而巳今之豫章庫本以為翻鎮江蜀本既入雜註又分古律其編年亦且不同近南海漕臺刊杜集亦以為摹蜀本雖删去假坡注尚有王原叔以下九家而趙注比他本最詳皆非蜀舊本也　通考陳氏曰世有稱東坡杜詩故事者隨事造文一一牽合而皆不言其所出且其詞氣首末如出一口蓋妄人依託以欺亂流俗者書坊輙勦入集註中殊敗人意蜀人郭知逹所集九家註獨削去之福清曾噩子肅刻板五羊漕司字大宜老最為善本</small><br/>
　　杜工部草堂詩箋跋　　　　　　蔡夢弼<br/>
　　少陵先生博極羣書馳騁今古周行萬里觀覽謳謠發為歌詩奮乎國風雅頌不作之後比興發於真機美刺該夫衆體自唐迄今餘五百年為詩學宗師家傳而人誦之國家肇造以來設科取士詞賦之餘繼之以詩主司多取是詩命題惜乎世本訛舛訓釋紕繆有識恨焉夢弼因博求唐宋諸本杜詩十門聚而閲之重復參校仍用嘉興魯氏編次其歲月之先後以為定本於本文各句之下先正其字之異同次審其音之反切方舉作詩之義以釋之復引經子史傳記以證其用事之所從出離為若干卷目曰草堂詩箋嘗㕘以蜀石碑及諸儒定本各因其實以條紀之凡諸家義訓皆採録集中而舊德碩儒間有一二説者亦两存之以俟博識之決擇是集之行俾得之者手披目覽口誦心惟不勞思索而昭然義見更無纖毫凝滯如親聆少陵之謦欬而熟覩其眉宇豈不快哉宋嘉泰<small about="#mwt549" typeof="mw:Transclusion">寧宗年號</small>甲子正月建安三峰東塾蔡夢弼<span about="#mwt550" typeof="mw:Transclusion">𫝊</span>卿謹識<br/>
　　<small about="#mwt551" typeof="mw:Transclusion">據原序所校本文則取之唐樊晃本晉開運間官本歐陽公蘇子瞻宋子京陳無巳黄魯直其刊正同異則取之王原叔張文潛蔡君謨晁以道及唐之顧陶本其採輯諸説則用宋次道崔德符鮑欽止王禹玉王深父薛夢符薛倉舒蔡天啟蔡致遠蔡伯世及徐居仁謝任伯吕祖謙髙元之趙子櫟趙次翁杜修可杜立之師古師民瞻云近世所行編年千家注多所疏略又非蔡氏原本矣</small><br/>
　　杜詩舉隅序　　　　　<small about="#mwt552" typeof="mw:Transclusion">明初人</small>宋　濓<br/>
　　詩三百篇上自公卿大夫下至賤<span about="#mwt553" typeof="mw:Transclusion">隸</span>小人婦人女子莫不有作而其託於六義者深遠玄奥卒有未易釋者故序詩之人各述其作者之意復分章析句以盡其精微至於東山一篇序之尤詳且謂一章言其完二章言其思三章言其室家之望女四章樂男女之得及時一覽之頃綱提領挈不待註釋而其大旨煥然昭明矣嗚呼此豈非後世訓詩者之楷式乎杜子美詩實取法三百篇有類國風者有類雅頌者雖長篇短韻變化不齊體段之分明脉絡之聯屬誠有不可紊者註者無慮數百家奈何不爾之思務穿鑿者謂一字皆有所出泛引經史巧為傅會楦釀而叢脞騁新奇者稱其一飯不忘君發為言辭無非忠國愛君之意至於率爾咏懷之作亦必遷就而為説説者雖多不出于彼則入于此子美之詩不白於世者五百年矣近代廬陵劉氏頗患之通集所事實别見篇後固無繳繞猥雜之病未免輕加批抹如醉翁寱語終不能了了其視二者相去何遠哉會稽俞先生季淵<small about="#mwt554" typeof="mw:Transclusion">名漸别號黙翁</small>以卓絶之識脱略衆説獨法序詩者之意各析章句具舉衆義於是粲然可觀有不假辭説而自明嗚呼釋子美詩者至是可以無遺憾矣抑予聞古人註書往往託之以自見賢相逐而離騷解權臣專而衍義作何莫不由於斯先生開慶巳未進士出典方州入司六察其冰檗之操諒直之風凛然白於朝著不幸宗社巳屋徘徊於殘山剩水間無以寄其罔極之思其意以為忠君之言隨寓而發者唯子美之詩則然於是假之以洩其胸中之耿耿久而成編名之曰杜詩舉隅觀其書則其志之悲從可知矣先生既沒其玄孫安塞丞欽將鍥諸梓來求序文甚力因不辭而為之書<small about="#mwt555" typeof="mw:Transclusion">採唐宋序杜得一十六篇有關作者源流故並收編末若論詩之詳確前莫善於元微之論註之精當後莫過於宋景濓此外序文非輕重所係故概削不存</small><br/>
　　<span id="dong_tun_gao_zhai_ji" about="#mwt556" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#dong_tun_gao_zhai_ji" class="mw-selflink-fragment">東屯髙齋記</a></span><small about="#mwt557" typeof="mw:Transclusion">續刻</small>　　　　　　陸　游<br/>
　　少陵先生晚遊䕫州愛其山川不忍去三徙舎皆名髙齋其詩曰次水門者白帝城之髙齋也曰依藥餌者瀼西之髙齋也日見一川者東屯之髙齋也故又曰髙齋非一處予至䕫數月弔先生之遺跡則白帝城已廢為丘墟百有餘年自城郭府寺父老無知其處者况所謂髙齋乎瀼西蓋今䕫府治所畫為阡陌裂為坊市髙齋尤不可識獨東屯有李氏者居已數世上距少陵財三易主大曆中故劵猶在而髙齋負山帶谿氣象良是李氏業進士名襄因郡博士雍君大椿屬予記之予太息曰少陵天下士也遭遇明皇肅宗官爵雖不尊顯而見知實深蓋嘗慨然以稷卨自許及落魄巴蜀感漢昭烈帝諸葛丞相之事屢見於詩頓挫悲壯反覆動人其規模志意豈小哉然去國寖久諸公故人熟睨其窮無肯出力以至䕫客於柏中丞嚴明府之間如九尺丈夫俛首居小屋下思一吐氣而不可得予讀其詩至小臣議論絶老病客殊方之句未嘗不流涕也嗟夫辭之悲乃至是乎荆卿之歌阮嗣宗之哭不加於此矣少陵非區區於仕進者不勝愛君憂國之心思少出所學以佐天子興貞觀開元之治而身愈老命愈蹇坎<span about="#mwt558" typeof="mw:Transclusion">𡒄</span>且死則其悲至此亦無足恠也今李君初不踐通塞榮辱之機讀書<span typeof="mw:Transclusion mw:File" about="#mwt559"><span><img alt="絃" resource="./File:SKQSfont.pdf" src="images/c37_SKQSfont.pdf_page3500_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3500-20px-SKQSfont.pdf.jpg"/></span></span>歌忽焉忘老無少陵之憂而有其髙少陵家東屯不浹歲而君數世居之使死者復生予未知少陵自謂與君孰得失也若予者仕不能無媿於義退又無地可耕是直有慕於李君耳故樂與為之記<a rel="mw:WikiLink" href="https://zh.wikisource.org/wiki/Category:1171年_(提及)" title="Category:1171年 (提及)" about="#mwt560" typeof="mw:Transclusion"><span id="id-1171nian" title="1171年">乾道七年</span></a>四月十日記<br/>
　　杜詩學引　　　　　　　<small about="#mwt561" typeof="mw:Transclusion">元人</small>元好問<br/>
　　杜詩注六七十家發明隱奥不可謂無功至於鑿空架虛旁引曲證鱗雜米鹽反為蕪累者亦多矣蜀人趙次公作證誤所得頗多而託名于東坡者為最妄竊嘗謂子美之妙釋氏所謂學至于無學者耳今觀其詩如元氣淋漓隨物賦形如三江五湖合而為海浩浩瀚瀚無有涯矣如祥光慶雲千變萬化不可名狀固學者之所以動心而駭目及讀之熟求之深含咀之久則九經百氏古今精華所以膏潤其筆端者猶可彷彿其餘韻也夫金屑丹砂芝术參桂識者例能指名之至于合而為劑其君臣佐使之互用甘苦酸鹽之相入有不可復以金屑丹砂芝术參桂名之者矣故謂杜詩為無一字無來處亦可也謂不從古人中來亦可也前人論子美用故事有著鹽水中之喻固善矣但未知九方皋之相馬得天機于滅没存亡之間物色牝牡人所共知者為可略耳近世唯山谷最知子美而山谷未嘗注杜詩試取大雅堂記讀之則知此翁注杜詩已竟此但可為知者道也乙酉之夏自京師還閒居崧山因録先東巖君所教與聞之師友之閒者為一書名曰杜詩學子美之傳誌年譜及唐以來論子美者在焉<span about="#mwt562" typeof="mw:Transclusion">候</span>兒子輩可與言當以告之不敢以示人也六月十一日河南元好問引<br/>
　　重修瀼西草堂記　　　　　　　陳文燭<small about="#mwt563" typeof="mw:Transclusion">玉叔</small><br/>
　　先生當天寳亂後歷秦隴至成都經三峽而寓於䕫門其居三徙有客堂有東屯而瀼西尤著地多平曠田可水稻先生出峽即易其主而所手書劵宋元間得而珍之後日荒圯萬曆改元䕫州郭君棐訪遺址檄奉節令羅繡藻新祠事肖先生像太守有記述而又請予碑焉予奉天子璽書宣教化例得旌<span typeof="mw:Transclusion mw:File" about="#mwt564"><span><img alt="揚 --（『昜』上『旦』之『日』與『一』相連）" resource="./File:SKQSfont.pdf" src="images/c101_SKQSfont.pdf_page3951_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3951-20px-SKQSfont.pdf.jpg"/></span></span>古今忠義之士徘徊祠下不覺<span typeof="mw:Transclusion mw:File" about="#mwt565"><span><img alt="泫" resource="./File:SKQSfont.pdf" src="images/c56_SKQSfont.pdf_page3178_20px_SKQSfont.pdf.jpg" decoding="async" data-file-type="office" class="mw-file-element" style="width:20; height:20; " data-title="SKQSfont.pdf-page3178-20px-SKQSfont.pdf.jpg"/></span></span>然也先生﨑嶇入蜀久客於䕫逆旅之中經構此堂有足悲者而史稱先生挺節不汚所為詩歌善陳時事千彙萬狀兼而有之忠君憂國每飯不忘當時韓退之髙其文章光<span about="#mwt566" typeof="mw:Transclusion">燄</span>至長萬丈也真知言矣語曰生無一日歡死有萬世名先生之謂乎先生襄陽人與孟浩然友善襄陽舊有孟亭不存而峴山祠先生者亦荒今瀼西更新比於同谷浣花可謂無關世教哉予為迎送神曲使歌以祀其詞曰昔飄零兮流寓歎遷次兮朝暮側身來兮參差於舊路<small about="#mwt567" typeof="mw:Transclusion">右迎神曲</small>三年飽兮煙霧千載驚兮香炷尚轉蓬兮山靈其呵護<small about="#mwt568" typeof="mw:Transclusion">右送神曲</small><br/>
　　<small about="#mwt569" typeof="mw:Transclusion">萬曆間陳公文燭督學四川記少陵草堂者凡三處花溪之草堂本吕汲公所建明蜀獻王修復之歲久頹圯而重結茅堂題曰乾坤一草亭若瀼西草堂則陸放翁訪其遺跡而不得者至是則新闢草堂又有牛頭山屬今潼川即唐梓州境山在郭門外少陵嘗登其上所云五載客屬郡一年居梓州是已郡守張輝南為堂於山上陳公皆為之記　又陜西華陰縣有少陵祠堂當時曾為華州司功至今祀之</small><br/>
　　杜工部草堂記　　　　　　　　左　峴<br/>
　　嗚呼杜少陵當天寳之亂干戈騷屑間關秦隴﨑嶇巴蜀於成都浣花里種竹植樹結廬枕江縱酒賦詩與田父野老相狎侮彼其心曷嘗須臾忘故國哉思家宵立憶弟晝眠憂盗賊縱横睠懷宗國而每飯不忍忘君一篇之中三致意焉千載而下讀之者有餘悲也考公於肅宗<a rel="mw:WikiLink" href="https://zh.wikisource.org/wiki/Category:759年_(提及)" title="Category:759年 (提及)" about="#mwt570" typeof="mw:Transclusion"><span id="id-759nian-n2692" title="759年">乾元二年</span></a>巳亥十二月自同谷入蜀至成都依成都尹裴冕以居至次年改元<a rel="mw:WikiLink" href="https://zh.wikisource.org/wiki/Category:需要指定公元的紀年" title="Category:需要指定公元的紀年" about="#mwt571" typeof="mw:Transclusion"><span title="請指定為“674年”或“760年”或“784年”">上元元年</span></a>庚子是歲始營草堂嘗間至新津青城而三月李光豳已代冕所謂主人為卜林塘者非必盡出於冕也王司馬攜營茅屋資相訪則曰憂我營茅棟攜錢過野橋王録事許草堂資不到則曰為嗔王録事不寄草堂資蓋其旅次未安資斧不快而經始之艱且劬也如此時公先寓居草堂寺中髙適寄詩所謂傳道招提客詩書自討論者是也<a rel="mw:WikiLink" href="https://zh.wikisource.org/wiki/Category:需要指定公元的紀年" title="Category:需要指定公元的紀年" about="#mwt572" typeof="mw:Transclusion"><span title="請指定為“675年”或“761年”">上元二年</span></a>辛丑以嚴武為成都尹竹裡行厨花邉立馬自此逢迎得有主人堂垂成于次年改元寳應元年壬寅而是年建巳月乙夘上皇崩丁夘肅宗崩秋七月嚴武召還為二聖山陵橋道使公送至綿州未幾徐知道亂遂入梓州冬復歸成都迎家至梓冬十一月往射洪縣南之通泉縣時嚴武入朝遂遊東川依髙適而公巳去草堂矣代宗<span about="#mwt573" typeof="mw:Transclusion">廣德元年</span>癸夘自梓往祭房相國于閬州是年除京兆功曹道阻不赴二年甲辰春復自梓往閬嚴武代髙適為節度使再鎮蜀春晚遂歸成都六月在武幕中武表為節度參謀檢校工部員外郎幕中多不合意故有晚晴懷西郭茅舎之作至次年改元永泰乙已即辭幕府歸浣花溪草堂四月嚴武卒郭英乂代武英乂武人粗暴無能刺謁公流落劍外無所依即于五月舎草堂南下自戎州渝州旋寓居雲安䕫州矣是時公雖在蜀巳七載而居草堂者不過三四歲又此三四歲之中經營卜築巳費其太半及斷手於寳應年而是秋即在梓閬間往來梓閬幾三載公詩所謂三年奔走空皮骨者也及武再鎮留院中半年歸浣溪不逾時即離之而去巳然公雖流離困頓自成都往梓閬復往雲安䕫州而并州故鄉之感時刻厪于懷遣弟占歸檢校草堂則曰東林竹影薄臘月更須栽寄題草堂則曰為念四小松蔓草易拘纏送韋郎歸成都則曰為問南溪竹抽稍合過墻懷錦水居止則曰雪嶺界天白錦城曛日黄形諸篇什其惓惓不忘如此公卜居浣花里地名百花潭與草堂寺相近因名草堂今寺與堂相近疑恐非舊址然卜居詩有曰浣花溪水水西頭狂夫詩有曰萬里橋西一草堂百花潭水即滄浪堂成詩背郭堂成蔭白茅出郊詩時出碧鷄坊西郊向草堂懷居詩萬里橋南宅百花潭北莊讀其詩弔望其山川里居而草堂背成都郭在西郊外萬里橋南百花潭北浣花水西歷歷如舊公當日歸草堂時出西郊自南郭而言之則草堂在萬里橋西自西郭而言之則草堂在萬里橋南故互文曰橋西橋南也明皇使呉道子繪蜀道圖歸索其畫曰無有盡在臣腹中及明皇入蜀而所過山川城邑無不按圖悉肖今去公千載陵谷幾變遷而江村白沙之路竹翠椒丹橘刺藤梢雖其一草一木亦盡態極容形于楮上有公詩即草堂如見余竊怪楊升菴修全蜀藝文志而于杜詩寥寥止數首夫以杜之九鑽巴火三蟄楚雷其太半所作豈獨為瞿塘岷峨生色乃多抑而不載黄魯直在涪州盡書子美䕫州之詩而刻之于石壁世有君子當同是心也<br/>
　　故友左君湘南登康熈庚戌科進士初任龍巖令後補蜀之威州故于蜀中形勝古迹多留意焉再知陳州陞部郎見余注杜囑之曰少陵千載詩宗註家林立往往彼此譏彈子箋此集恐具目者且四面而環攻之矣後衡文東粤振拔孤寒髙出從前學使歸里時克捐餘資以佐剞劂之不逮此書告成甫寓目而旋逝世噫表韻事於先賢撫遺文而歎息草堂一記考據精詳真堪流傳藝苑矣　　歲在甲申菊月兆鰲附記<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
　　<span about="#mwt574" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_shi_xiang_zhu_juan_er_shi_wu" class="mw-selflink-fragment">杜詩詳註卷二十五</a></span><br/>
&lt;集部,別集類,漢至五代,杜詩詳註&gt;</p></div><meta typeof="mw:Includes/OnlyInclude/End"/>

</div><div class="licenseContainer licenseBanner dynlayout-exempt" about="#mwt6">
<div><div><div><div>
<p><span class="imageLeft"><span typeof="mw:File"><span><img alt="" resource="./File:PD-icon.svg" src="images/c29_PD_icon.svg_48px_PD_icon.svg.png" decoding="async" data-file-type="drawing" class="mw-file-element" style="width:48; height:48; " data-title="PD-icon.svg-48px-PD-icon.svg.png"/></span></span></span></p>
</div><div>
<div>
<p>本作品在全世界都属于<b><a rel="mw:WikiLink/Interwiki" href="https://zh.wikipedia.org/wiki/公有领域" title="w:公有领域" class="extiw">公有领域</a></b>，因为作者逝世已经超过100年，并且于1929年1月1日之前出版。</p>
</div>
</div><div>
<p><span class="noimageRight"/></p>
</div></div></div></div>
<div class="licensetpl">
<p><span class="licensetpl_short">Public domain</span><span class="licensetpl_long">Public domain</span><span class="licensetpl_link_req">false</span><span class="licensetpl_attr_req">false</span></p>
</div>
</div></section></body></html>
