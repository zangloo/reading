<?xml version="1.0" encoding="UTF-8" standalone="yes"?>
<!DOCTYPE html>
<html xmlns="http://www.w3.org/1999/xhtml" xml:lang="zh" dir="ltr"><head><meta charset="UTF-8"/><link type="text/css" rel="stylesheet" href="main.css"/><title>卷二十五</title><style typeof="mw:Extension/templatestyles" about="#mwt4"><![CDATA[.mw-parser-output .kaiti,.mw-parser-output .Kaiti,.mw-parser-output .KaiTi,.mw-parser-output .template-kai{font-family:"Kaiti SC",TH-Khaai-TP0,TH-Khaai-TP2,TH-Feon-A,楷体,KaiTi,楷体_GB2312,KaiTi_GB2312,FandolKai,华文楷体,STKaiti,TH-Khaai-PP0,TH-Khaai-PP2,Kai,"Kaiti TC",BiauKai,"AR PL UKai CN",標楷體,DFKai-SB,"AR PL UKai HK","AR PL UKai TW",全字庫正楷體,TW-Kai,EUDCKAI,cursive}.mw-parser-output .template-kai:lang(zh-hant),.mw-parser-output .template-kai:lang(zh-hk),.mw-parser-output .template-kai:lang(zh-mo),.mw-parser-output .template-kai:lang(zh-tw),.mw-parser-output .template-kai:lang(nan-tw),.mw-parser-output .template-kai:lang(hak-tw){font-family:"Kaiti TC",標楷體,DFKai-SB,"AR PL UKai HK","AR PL UKai TW",BiauKai,Kai,全字庫正楷體,TW-Kai,"Kaiti SC",TH-Khaai-PP0,TH-Khaai-PP2,TH-Khaai-TP0,TH-Khaai-TP2,TH-Feon-A,楷体,KaiTi,楷体_GB2312,KaiTi_GB2312,FandolKai,华文楷体,STKaiti,"AR PL UKai CN",EUDCKAI,cursive}]]></style><style typeof="mw:Extension/templatestyles mw:Transclusion" about="#mwt6"><![CDATA[.mw-parser-output .licenseContainer{box-sizing:border-box;margin-top:1em;margin-bottom:0.25em;clear:both;width:auto;page-break-before:always;break-before:page}.mw-parser-output .licenseContainer>div:first-child{display:table;border:2px solid #88A;border-collapse:collapse;border-spacing:0 0;empty-cells:hide;box-sizing:border-box;margin:0 auto 0 auto;width:100%;background-color:#F7F8FF}.mw-parser-output .licenseContainer>div:first-child>div:first-child{display:table-row-group}.mw-parser-output .licenseContainer>div:first-child>div:first-child>div:first-child{display:table-row}.mw-parser-output .licenseContainer>div:first-child>div:first-child>div:first-child>div{display:table-cell;padding:5px;vertical-align:middle;width:auto}.mw-parser-output .licenseContainer>div:first-child>div:first-child>div:first-child>div:first-child{text-align:left}.mw-parser-output .licenseContainer>div:first-child>div:first-child>div:first-child>div:nth-child(2){text-align:center}.mw-parser-output .licenseContainer>div:first-child>div:first-child>div:first-child>div:nth-child(2)>div{width:100%}.mw-parser-output .licenseContainer>div:first-child>div:first-child>div:first-child>div:nth-child(2)>div:first-child{display:block;margin:0 auto 0 auto;text-align:left}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2){display:table;border-top:1px solid #88A}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div{display:table-cell;vertical-align:middle}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div:first-child{text-align:center;padding:5px 0;width:40px}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div:nth-child(2){text-align:left;padding:5px;font-size:92%}.mw-parser-output .licenseContainer>div:first-child>div:first-child>div:first-child>div:nth-child(3){text-align:right}.mw-parser-output .licensetpl{display:none}.mw-parser-output .licenseContainer.wst-collapsible-box{clear:both;margin:0.25em 0 0.25em 0;font-size:95%;background-color:#f7f8ff;border:2px solid #88A;text-align:left;line-height:1.6}.mw-parser-output .wst-license-container-title{display:inline-block;padding:0.5em}.mw-parser-output .wst-license-container-content{background:transparent;margin:0;padding:3px;text-align:left}.mw-parser-output .licenseContainer.warningLicenseContainer>div:first-child{border-color:#b22222;background-color:#ffeeee}.mw-parser-output .licenseContainer.warningLicenseContainer>div:first-child>div:first-child>div:first-child>div:nth-child(2)>div:nth-child(2){border-color:#b22222}]]></style></head><body class="mw-content-ltr sitedir-ltr ltr mw-body-content parsoid-body mediawiki mw-parser-output" dir="ltr" xml:lang="zh"><section data-mw-section-id="0"><table style="width:100%; margin-top:0px;border:1px solid #a66a4e; background-color: #daad98; text-align:center;" about="#mwt2" typeof="mw:Transclusion">
<tbody><tr>
<td class="noprint" style="width:0; text-align:left; font-size:small;"><span style="color:#a66a4e">←</span> <a rel="mw:WikiLink" href="c25_du_shi_xiang_zhu__si_ku_quan_shu_ben__juan24.xhtml" title="杜詩詳註 (四庫全書本)/卷24">卷二十四</a></td>
<td style="width:50%;">杜詩詳註　卷二十五</td>
<td class="noprint" style="width:25%; text-align:right; font-size:small;"><a rel="mw:WikiLink" href="c27_du_shi_xiang_zhu__si_ku_quan_shu_ben__juan_shang.xhtml" title="杜詩詳註 (四庫全書本)/卷上">卷上</a>  <span style="color:#a66a4e">→</span></td></tr>
</tbody></table><span about="#mwt2">
</span><div class="kaiti" style="overflow: auto; height:90%; width:100%; writing-mode: vertical-rl; -webkit-writing-mode: vertical-rl; -o-writing-mode: vertical-rl; -ms-writing-mode: tb-rl;writing-mode: tb-rl; layout-flow: vertical-ideographic; overflow:auto; float:right;   font-size:150%; *display: inline; overflow: auto; padding: 9px; " about="#mwt2">
<meta typeof="mw:Includes/OnlyInclude"/><div class="poem" typeof="mw:Extension/poem" about="#mwt575"><p>　　欽定四庫全書<br/>
　　<span id="du_shi_xiang_zhu_juan_er_shi_wu" about="#mwt9" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_shi_xiang_zhu_juan_er_shi_wu" class="mw-selflink-fragment">杜詩詳註卷二十五</a></span><br/>
　　翰林院編修仇兆鰲撰<br/>
　　<span id="wei_lang_zhou_wang_shi_jun" about="#mwt9" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_shi_xiang_zhu_juan_er_shi_wu" class="mw-selflink-fragment">為閬州王使君進論巴蜀安危表</a></span><br/>
　　<small about="#mwt10" typeof="mw:Transclusion">廣德元年作。</small><br/>
　　臣某言：伏自陛下平山東，收燕薊，泊<small about="#mwt11" typeof="mw:Transclusion">一作自</small>海隅萬里，百姓感動，喜王業再康<small about="#mwt12" typeof="mw:Transclusion">一作造</small>，瘡痏蘇息。陛下明聖，社稷之靈，以至於此。然河南河北，貢賦未入，江淮轉輸，異於曩時，惟獨劍南，自用兵以來，税斂則殷，部領不絕，瓊林諸庫，仰給最多。是蜀之土地膏腴，物產繁富，足以供王命也。近者，賊臣惡子，頻有亂常，巴蜀之人，横被煩費，猶自勸勉，充備百役，不敢怨嗟。吐蕃今下松維等州，<small about="#mwt13" typeof="mw:Transclusion">朱鶴齡注：事在廣德元年。</small>成都已不安矣。楊琳師再脅普合，<small about="#mwt14" typeof="mw:Transclusion">朱注：楊琳，即楊子琳。<span class="book-name">通鑑</span>：<span class="date" title="765年">永泰元年</span>：瀘州牙將楊子琳舉兵討崔肝。此云再脅普、合，其事未詳。<span class="book-name">唐書</span>：普合二州，俱屬劍南道。</small>顒顒<small about="#mwt15" typeof="mw:Transclusion">一作顆顆</small>兩川，不得相救，百姓騷動，未知所裁。況臣本州，山南所管，初置節度，庶事草創，豈暇力及東西兩川矣。<small about="#mwt16" typeof="mw:Transclusion">朱注：䦘州，<span class="book-name">舊書</span>、<span class="book-name">通典</span>、<span class="book-name">通志</span>俱屬劍南東道，<span class="book-name">新書</span>屬山南西道，此云本州山南所管，與<span class="book-name">新書</span>合。　<span class="book-name">唐書·方鎮表</span>：廣德元年，升山南西道防禦守捉使為節度使，尋降為觀察使，領梁、洋、集、壁等十三州，治梁州。</small>伏願陛下聽政之餘，料巴蜀之理亂，審救援之得失，定兩川之異同，問分管之可否。度長計大，速以親賢出鎮，哀罷<small about="#mwt17" typeof="mw:Transclusion">音疲</small>人以安反仄。犬戎侵軼，群盜窺伺，庶可遏矣。而三蜀，大<small about="#mwt18" typeof="mw:Transclusion">一作天</small>府也，徵取萬計，陛下忍坐見其狼狽哉。不即為之，臣竊恐蠻夷得恣屠割耳，實為陛下有所痛惜。必以親王，委之節鉞，此古之維城磐石之義明矣，陛下何疑哉。在選<small about="#mwt19" typeof="mw:Transclusion">一作近</small>擇親賢，加以醇厚明哲之老為之師傅，則萬無覆敗之跡，又何疑焉。其次付重臣舊德，智略經久，舉事允愜，不隕穫於蒼黃之際，臨危制變之明者，觀其樹勳庸<small about="#mwt20" typeof="mw:Transclusion">一作猷</small>於當時，扶泥塗於已墜。<small about="#mwt21" typeof="mw:Transclusion">朱注：今本「之際」以下二十三字，誤在後鎮撫不缺句之下。</small>整頓理體，竭露臣節，必見方面小康也。今梁州既置節度，與成都足以久遠相應矣。東川更分管數州於內，幕府取給，破弊滋甚，若兵馬悉付西川，梁州益坦為聲援，是重斂之下，免出<small about="#mwt22" typeof="mw:Transclusion">一作至</small>多門，西南之人，有活望矣。<small about="#mwt23" typeof="mw:Transclusion">朱注：東川與山南接壤，山南既增節度，東川兵馬便可并付西川，减省幕府繁費。高適奏請罷東川節度，以一劍南，西山不急之城，稍以減削，意亦與公同也。</small>必以戰伐未息，勢資多軍，應須遣朝廷任使舊人，授之使節留後之寄，綿歷歲時，非所以塞衆望也。<small about="#mwt24" typeof="mw:Transclusion">朱注：時章梓州彜為東川留後，故云。</small>臣於所守封<small about="#mwt25" typeof="mw:Transclusion">一作分</small>界，連接梓州，正可為成都東鄙，其中别作法度，亦不足成要害哉，徒擾人矣。伏惟明主裁之，敕<small about="#mwt26" typeof="mw:Transclusion">一作又</small>天下徵收赦文，減省軍用外諸色雜賦名目，伏願省之又省之<small about="#mwt27" typeof="mw:Transclusion">一本省之俱作損之</small>，劍南諸州，亦困<small about="#mwt28" typeof="mw:Transclusion">一作因</small>而復振矣。將相之任，內外交遷，西川分閫<small about="#mwt29" typeof="mw:Transclusion">一作壺</small>，以仗賢俊，愚臣特望以親王總戎者，意在根固流長，國家萬代之利也，敢輕易而言。次請慎擇重臣，亦願任使舊人，鎮撫不缺。借如犬戎俶擾，臣素知之。臣之兄承訓，自没蕃以來，長望生還，偽親信於贊普<small about="#mwt30" typeof="mw:Transclusion">註見詩集</small>，探其深意，意者報復摩彌青海之役決矣。<small about="#mwt31" typeof="mw:Transclusion">朱注：<span class="book-name">唐書</span>鄯州註：度西月河一百十里，至多彌國。摩彌，疑即多彌。青海，註見詩集。</small>同謀誓衆，於前後沒落之徒，曲成翻動，陰合應接，積有歲時。每漢使回，蕃使至，帛書隱語，累嘗懇論。臣皆封進，上聞屢達，臣兄承訓，憂國家緣邊之急，願亦勤矣。況臣本隨兄在蜀，向二十年，兄既辱身蠻夷，相見無日，臣比未忍離蜀者，望兄消息時通，所以戮力邊隅，累踐班秩。補拙之分淺，待罪之日深，蜀之安危，敢竭聞見，臣子之義，貴有所盡於君親。愚臣迂闊之說，萬一少裨聖慮，遠人之福也，愚臣之幸也。昨竊聞諸道路云<small about="#mwt32" typeof="mw:Transclusion">一無云字</small>，吐蕃已來，草竊岐隴，逼近咸陽。<small about="#mwt33" typeof="mw:Transclusion"><span class="book-name">唐書</span>：廣德元年七月，吐蕃入大震關，八月寇奉天、武功。</small>似是之間，憂憤隕迫，益增尸祿寄重之懼，寤寐報効之懇。謹冒死具巴蜀成敗形<small about="#mwt34" typeof="mw:Transclusion">一作之</small>勢，奉表以聞。<br/>
　　<span id="wei_kui_fu_bai_dou_du_xie_shang_biao" about="#mwt35" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#wei_kui_fu_bai_dou_du_xie_shang_biao" class="mw-selflink-fragment">為夔府柏都督謝上表</a></span><br/>
　　<small about="#mwt36" typeof="mw:Transclusion">柏都督，注見詩集。</small><br/>
　　臣某言：伏見月日制，授臣某官，祗拜休命，內顧隕越，策駑馬之力，冒累踐之寵。自數勳力，萬無一稱，再三怵愓，流汗至踵，謹以某月日到任上訖。臣某，誠戰誠懼，頓首頓首，死罪死罪。伏以陛下，君父任使之久，掩臣子不逮之過，就其小效，復分深憂。察臣劍南區區，恐失臣節如彼。加臣頻煩<small about="#mwt38" typeof="mw:Transclusion">一作繁</small>階級，鎮守要衝如此。勉勵疲鈍，伏揚陛下之聖德，愛惜陛下之百姓，先之以簡易，閒<small about="#mwt40" typeof="mw:Transclusion">音閑</small>之以樂業，均之以賦斂，終之以敦勸，然後畢禁將士之暴，弘洽主客之宜，示以刑典難犯之科，寬以困窮計無所出哀今之人，庶古之道。內救惸獨，外攘師寇。上報君父，曲盡<small about="#mwt41" typeof="mw:Transclusion">一作蓋</small>庸拙之分。下循臣子，勤補失墜之目。灰粉骸骨，以備守官。伏惟恩慈，胡忍容易，愚臣之願也，明主之望也。限以所領，未遑謁對，無任兢灼之極，謹遣某官，奉表陳謝以聞。臣誠喜誠懼，死罪死罪。<br/>
　　<span id="wei_bu_yi_jian_cen_can_zhuang" about="#mwt42" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#wei_bu_yi_jian_cen_can_zhuang" class="mw-selflink-fragment">為補遺薦岑參狀</a></span><br/>
　　宣議郎、試大理評事、攝監察御史、賜緋魚袋岑參<br/>
　　右臣等竊見，岑參識度清遠，議論雅正，佳名蚤立<small about="#mwt43" typeof="mw:Transclusion">一作上</small>，時輩所仰。今諫諍之路大開，獻替之官未備。恭惟近侍，實藉茂材。臣等謹詣閤門，奉狀陳薦以聞，伏聽進止。<br/>
　　<span class="date" title="757年">至德二載</span>六月十二日左拾遺內供奉臣裴　薦等狀<br/>
　　左拾遺內供奉臣杜　甫<br/>
　　左補闕臣　　　韋少游<br/>
　　右拾遺內供奉臣魏齊聃<br/>
　　右拾遺內供奉臣孟昌浩<br/>
　　<span id="feng_xie_kou_chi" about="#mwt42" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#wei_bu_yi_jian_cen_can_zhuang" class="mw-selflink-fragment">奉謝口敕放三司推問狀</a></span><br/>
　　<small about="#mwt48" typeof="mw:Transclusion">本傳：甫與房琯為布衣交，琯以客<span class="name">董庭蘭</span>罷宰相，甫上疏，言罪細，不宜免大臣。帝怒，詔三司推問，宰相張鎬救之得解。朱按：<span class="book-name">唐書</span>：韋陟除御史大夫，會杜甫論房琯，詞意迂慢，帝令陟與崔光遠、顏真卿按之。陟奏，甫言雖狂，不失諫臣體，帝由是疏之。觀此，則當時論救者，不獨一張鎬矣。</small><br/>
　　右臣<span class="name">甫</span>，智識淺昩，向所論事，涉近激訐，違忤聖旨。既下有司，具已舉劾，甘從自棄，就戮為幸。今日巳時，中書侍郎平章事<span class="name">張鎬</span>奉宣口敕，宜放推問，知臣愚戅，赦臣萬死，曲成恩造，再賜骸骨。臣<span class="name">甫</span>誠頑誠蔽，死罪死罪。臣<small about="#mwt50" typeof="mw:Transclusion"><span class="book-name">英華</span>有比字</small>以陷身賊庭，憤惋成疾，實從間道，獲謁<small about="#mwt51" typeof="mw:Transclusion">一作面</small>龍顏。猾逆未除，愁痛難遏，猥厠袞職，願少裨補。竊見<span class="name">房琯</span>，以宰相子，<small about="#mwt52" typeof="mw:Transclusion"><span class="name">朱</span>注：<span class="name">琯</span>父<span class="name">融</span>，相<span class="name">武后</span>。<span class="book-name">唐書·宰相表</span>：<span class="date" title="704年">長安四年</span>十月，懷州長史<span class="name">房融</span>為正諫大夫、同鳳閣鸞臺平章事。<span class="name">中宗</span>即位，除名，流<span class="place">高州</span>。</small>少自樹立，晚為醇儒，有大臣體，時論許<span class="name">琯</span>必位至公輔，康濟元元。陛下果委以樞密，衆望甚允。觀<span class="name">琯</span>之深念主憂，義形於色，況畫一保泰，其素所蓄積者已。而<span class="name">琯</span>性失於簡，酷嗜鼓琴。<span class="name">董庭蘭</span>，今之琴工，<small about="#mwt53" typeof="mw:Transclusion">朱注：<span class="dynasty">唐</span><span class="name">劉啇</span><span class="book-name">胡笳曲序</span>：<span class="name">蔡文姬</span>善琴，能為離鸞别鶴之操，後<span class="name">董生</span>以琴寫胡笳聲為十八拍，今胡弄是也。<span class="name">李肇</span><span class="book-name">國史補</span>：<span class="name">董庭蘭</span>善沉聲、祝聲，蓋大小胡笳云。</small>遊<span class="name">琯</span>門下有日，貧病之老，依倚為非。<span class="name">琯</span>之愛惜人情，一至於玷汙。臣不自度量<small about="#mwt54" typeof="mw:Transclusion">度音鐸，量音良</small>，歎其功名未垂而志氣挫衂，覬望陛下棄細錄大，所以冒死稱述。何思慮未<small about="#mwt55" typeof="mw:Transclusion"><span class="book-name">英華</span>作未，集作始</small>竟，闕於再三。陛下貸以仁慈，憐其懇到，不書狂狷之過，復解網羅之急，是古之深容直臣，勸勉來者之意。天下幸甚，天下幸甚，豈小臣獨蒙全軀就列，待罪而已。無任先懼後喜之至，謹詣閤門，進狀奉謝以聞。<br/>
　　<span class="date" title="757年">至德二載</span>六月一日，宣議郎行在<small about="#mwt57" typeof="mw:Transclusion">一本無在字</small>左拾遺，臣<span class="name">杜甫</span>狀進。<br/>
　　<small typeof="mw:Transclusion">錢謙益曰：朱長文<span class="book-name">琴史</span>云：董庭蘭，隴西人，唐史謂其為房琯所昵，數通賕謝，為有司劾治，而房公由此罷去。杜子美亦云：庭蘭游琯門下有日，貧病之老，依倚為非，琯之愛惜人情，一至於玷汙。而薛易簡稱庭蘭不事王侯，散髮林壑者六十載，貌古心遠，意閒體和，撫絃韻聲，可感鬼神。天寶中，給事中房琯，好古君子也，庭蘭聞義而來，不遠千里。予因此説，亦可以觀房公之過而知其仁矣。當房公為給事中也，庭蘭已出其門，後為相，豈能遽絕哉。又賕謝之事，吾疑譖琯者為之，而庭蘭朽耄，豈能辨釋，遂被惡名耳。房公貶廣漢，庭蘭詣之，公無慍色。唐人有詩云：「七條絃上五音寒，此樂求知自古難。唯有開元房太尉，始終留得董庭蘭。」按薛易簡以琴待詔翰林，在天寶中，子美同時人也，其言必信。伯原<span class="book-name">琴史</span>，千載而下，為庭蘭雪此惡名，白其厚誣，不獨正唐史之謬，兼可以補子美之闕矣。</small><br/>
　　<span id="wei_hua_zhou_guo_shi_jun" about="#mwt42" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#wei_bu_yi_jian_cen_can_zhuang" class="mw-selflink-fragment">為華州郭使君進滅殘寇形勢圖狀</a></span><br/>
　　右臣竊以逆賊，束身檻中，奔走無路，尚假餘息，蟻聚苟活之日久。<small about="#mwt58" typeof="mw:Transclusion">朱注：<span class="book-name">通鑑</span>：<span class="date" title="757年">至德二載</span>冬十月，廣平王入東京，安慶緒走保鄴郡，諸將<span class="name">阿史那承慶</span>等，散投常山趙郡。旬日間，蔡希德自上黨，田承嗣自潁川，武令珣自南陽，各帥所部兵歸之，又召募河北諸郡人，衆至六萬，軍聲復振。</small>陛下猶覬其匍匐相率，降款盡至，廣務寬大之本，用明惡<small about="#mwt59" typeof="mw:Transclusion">烏故切</small>殺之德，故大軍雲合，蔚然未進。上以稽王師有征無戰之義，下以成古先聖哲之用心，茲事玄遠，非愚臣所測。臣聞<span class="book-name">易</span>載隨時，不俟終日。先王之用刑也，抑亦小者肆諸市朝，大者陳諸原野。今殘孽雖窮蹙日甚，自救不暇，尚慮其逆帥望秋高馬肥之便，蓄突圍拒轍之謀，大軍不可空勤轉輸之粟，諸將宜窮犄角之進。頃者，河北初收數州，思明降表繼至。<small about="#mwt60" typeof="mw:Transclusion">朱注：<span class="book-name">通鑑</span>：<span class="date" title="757年">至德二載</span>十二月，史思明囚阿史那承慶等，遣其將竇子昂奉表，以所部十三州及兵八萬來降，并帥其河東節度使高秀巖以所部來降。思明以其將<span class="name">薛萼</span>攝恒州刺史，子朝義攝冀州刺史，以其將令狐彰為博州刺史。<span class="name">烏承恩</span>所至，宣布詔旨，滄、瀛、安、深、德、棣等州皆降，雖相州未下，河北率為唐所有矣。</small>實為平盧兵馬，在賊左脅，<small about="#mwt61" typeof="mw:Transclusion">朱注：<span class="book-name">唐書·方鎮表</span>：<span class="date" title="717年">開元五年</span>，營州置平盧軍使，七年，升為平盧軍節度。<span class="book-name">通鑑</span>：<span class="date" title="757年">至德二載</span>，<span class="place">安東</span>都護<span class="name">王玄志</span>與<span class="place">平盧</span>將<span class="name">侯希逸</span>，襲殺偽平盧節度徐歸道，又遣兵馬使董秦，將兵以葦筏度海，與大將田神功擊平原樂安，下之。平盧在幽燕之東，故曰左脅。</small>賊動靜乏<small about="#mwt62" typeof="mw:Transclusion">一作之</small>利，制不由己，則降附可知。今大軍盡離河北，逆黨意必寬縱，若萬一軼略河縣，草竊秋成，臣伏請平盧兵馬及許叔冀等軍，<small about="#mwt63" typeof="mw:Transclusion">據下三段，各以等軍為句，此處軍字下當有從字。</small>從鄆州西北渡河，<small about="#mwt64" typeof="mw:Transclusion">朱注：<span class="book-name">唐書</span>：鄆州，隋東平郡之須昌縣，屬河南道。<span class="book-name">通鑑</span>：<span class="date" title="757年">至德二載</span>七月，靈昌太守許叔冀為賊所圍，救兵不至，拔衆奔彭城。<span class="date" title="758年">乾元元年</span>八月，以青、登等五州節度使許叔冀為滑、濮等六州節度使。公作狀時，叔冀尚未鎮滑、濮，故欲從鄆州也。</small>先衝收魏，<small about="#mwt65" typeof="mw:Transclusion">朱注：<span class="book-name">唐書</span>：魏州，漢魏郡元城縣地，屬河北道。時為安慶緒所據。</small>或近軍志避實擊虛之義也。伏惟陛下圖之，遣李銑、殷仲卿、孫青漢等軍，<small about="#mwt66" typeof="mw:Transclusion">朱注：李銑上元初領淮西節度副使，殷仲卿上元初自青州刺史領淄、沂、滄、德、棣等州節度使，孫青漢無考。</small>邐迤渡河佐之，收其<span class="place">貝</span>、<span class="place">博</span>。<small about="#mwt67" typeof="mw:Transclusion">朱注：<span class="book-name">唐書</span>：貝州，隋清河郡。博州，隋武陽郡之聊城縣，俱屬河北道。</small>賊之精銳，撮在相魏衛之州，<small about="#mwt68" typeof="mw:Transclusion">朱注：<span class="book-name">唐書</span>：相州，漢魏郡。衛州，隋汲郡。俱屬河北道。</small>賊用仰魏而給，賊若抽其銳卒，渡河救魏博，臣則請朔方、伊西、北庭等軍，<small about="#mwt69" typeof="mw:Transclusion">朱注：<span class="book-name">通鑑</span>：<span class="date" title="758年">乾元元年</span>八月，朔方節度使郭子儀詣行營。　三月，鎮西、北庭行營節度使李嗣業屯河內。</small>渡沁水，<small about="#mwt70" typeof="mw:Transclusion">沁水，在澤州。</small>收相衛。賊若迴戈距我兩軍，<small about="#mwt71" typeof="mw:Transclusion">朱注：謂郭子儀、李嗣業之軍。</small>臣又請郭<small about="#mwt72" typeof="mw:Transclusion">當作𡻳，音廓</small>口、祁縣等軍，<small about="#mwt73" typeof="mw:Transclusion">朱按：<span class="book-name">唐書</span>：𡻳縣，屬代郡都督府。𡻳口疑在其境。<span class="book-name">通鑑注</span>：𡻳口在洛州邯鄲縣西，蓋即壼關之險也。<span class="book-name">舊書</span>：𡻳口，在相州西山。　祁縣，本漢縣，屬并州太原府。　時李光弼為河東節度使，王思禮兼領澤潞節度使。𡻳口、祁縣等軍，當指二鎮之兵也。</small>驀<small about="#mwt74" typeof="mw:Transclusion">音麥</small>嵐風馳，<small about="#mwt75" typeof="mw:Transclusion">朱云：或作暮嵐風馳，一作驀嵐馳，一作驀山風馳。<span class="name">張溍</span>讀作驀嵐馳屯</small>屯據林慮縣界，<small about="#mwt76" typeof="mw:Transclusion">朱注：<span class="book-name">唐書</span>：嵐州，本隋樓煩郡之嵐城縣，屬河東道。　林慮，即漢隆慮縣，屬相州。</small>候其形勢漸進。又遣季廣琛、魯炅等軍，<small about="#mwt78" typeof="mw:Transclusion">朱注：時季廣琛為鄭蔡節度使，魯炅為淮西節度使。</small>進渡河，收黎陽、臨河等縣。<small about="#mwt79" typeof="mw:Transclusion">朱注：<span class="book-name">唐書</span>：黎陽，屬衛州臨河縣，析黎陽置，屬相州。</small>相與出入犄角，逐便撲滅，則慶緒之首，可翹足待之而已。是亦恭行天罰，豈在<small about="#mwt80" typeof="mw:Transclusion">一有於字</small>王師必無戰哉。愚臣聞見淺狹，承乏待罪，未精慎固之守，輕議擒縱之術。抑臣之夢寐，貴有裨補，謹進前件圖如狀，伏聽進止。<span class="date" title="758年">乾元元年</span>七月日，某官臣狀進。<br/>
　　<small about="#mwt82" typeof="mw:Transclusion">鰲按：杜公借箸前籌，洞悉情勢，此等文字，真可坐而言，起而行者，初非書生談兵迂闊也。與韓昌黎論淮西事宜，俱推經國有用之文。</small><br/>
　　<span id="wen" about="#mwt85" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#wen" class="mw-selflink-fragment"><span class="date" title="758年">乾元元年</span>華州試進士策問五首</a></span><br/>
　　<small about="#mwt84" typeof="mw:Transclusion">朱注：<span class="book-name">唐六典</span>：諸州每歲貢人，其進士帖一小經及<span class="book-name">老子</span>，試雜文两首，策時務五條。　時公貶華州司功參軍。</small><br/>
　　問：<small about="#mwt86" typeof="mw:Transclusion"><span class="book-name">英華</span>有古之二字</small>山林藪澤之地，各以肥磽多少為差<small about="#mwt87" typeof="mw:Transclusion">初宜切</small>，故供甲兵士徒之役，府庫賜予<small about="#mwt88" typeof="mw:Transclusion">上聲</small>之用，給郊廟宗社<small about="#mwt89" typeof="mw:Transclusion">一作郊社宗廟</small>之祀，奉養祿食之出，辯乎名物，存乎有司，是謂公賦知歸，地著<small about="#mwt90" typeof="mw:Transclusion">涉略切</small>不撓者已。今聖朝紹<span class="name">宣王</span>中興之洪業於上，庶尹備<span class="name">山甫</span>補袞之能事於下，而東寇猶小梗，<small about="#mwt91" typeof="mw:Transclusion">朱注：謂安慶緒末年。</small>率土未甚闢。總彼賦税之獲，盡贍軍旅之用<small about="#mwt92" typeof="mw:Transclusion"><span class="book-name">英華</span>有逮字</small>，是官御之舊典闕矣，人神之攸序乖矣。欲使軍旅足食，則賦税未能充備矣。欲將誅求不時，則黎元轉罹疾苦矣。子等以待問之實，知新之明，觀志氣之所存，於應對乎何有。佇渴救敝之道<small about="#mwt93" typeof="mw:Transclusion">一作通</small>術，願聞强學之所措意，蓋<small about="#mwt94" typeof="mw:Transclusion">一作道</small>在此矣，得游說乎。<br/>
　　問：國有軺車，廬有飲食，古之按風俗、遣使臣，在王官之一守，得馳傳而分命。蓋地有要害，郊有遠近，供給之比，省費相懸。今茲<span class="place">華</span>惟襟帶，<span class="place">關</span>逼輦轂<small about="#mwt95" typeof="mw:Transclusion">潼關在華州</small>，行人受辭於朝夕，使者相望於道路，屬年歲無蓄積之虞，職司有愁痛之歎<small about="#mwt96" typeof="mw:Transclusion">一作色</small>。況軍書未絕，王命急宣，插羽先翥於騰鷹，<small about="#mwt97" typeof="mw:Transclusion">朱注：薛道衡詩：插羽夜徵兵。</small>敝帷不供於埋馬。<small about="#mwt98" typeof="mw:Transclusion">朱注：<span class="book-name">禮記</span>：敝帷不棄，為埋馬也。</small>豈芻粟之勤獨爾，實驂騑之價闕如。人主之軫念屢及於茲，邦伯之分憂何嘗敢怠。乞恩難再，近日已降水衡之錢。積骨頗多，無暇更入<span class="name">燕王</span>之市。欲使輶軒有喜，主客合宜，閭閻罷杼軸之嗟，官吏得從容之計，側佇新語<small about="#mwt99" typeof="mw:Transclusion"><span class="book-name">英華</span>作佳論</small>，當聞濟時。<br/>
　　問：通道陂澤，隨山濬川，經啟<small about="#mwt101" typeof="mw:Transclusion"><span class="book-name">英華</span>注云：<span class="book-name">名賢策問</span>作啟關</small>之理，疏奠<small about="#mwt102" typeof="mw:Transclusion"><span class="book-name">名賢策問</span>作鑿</small>之術，抑有可觀，其來尚矣。初，聖人盡力溝洫，有國作為隄防。泊後代控引<span class="name">淮</span><span class="name">海</span>，漕通<span class="name">涇</span><span class="name">渭</span>，因舟楫之利，達倉庾之儲。<small about="#mwt103" typeof="mw:Transclusion">朱注：<span class="book-name">唐書</span>：華州華陰縣有漕渠，自苑西引渭水，因石渠，會灞、滻，經廣運潭，至縣入渭，天寶三載，韋堅開。又有永豐倉，有臨渭倉。</small>又賴此而殷，亦行之自久。近者有司相土，決彼支渠，既潰<span class="name">渭</span>而亂<span class="name">河</span>，竟功多而事寢。人實勞止，岸乃善崩，遂使委輸之勤中道而棄。今軍用蓋寡，國儲未贍<small about="#mwt104" typeof="mw:Transclusion">一作繕</small>，雖遠方之粟大來，而助挽之車不給，是以國朝仗彼天使，徵茲水工，議下<span class="place">淇園</span>之竹，更鑿<span class="place">商顏</span>之井。<small about="#mwt105" typeof="mw:Transclusion">朱注：<span class="book-name">漢·溝洫志</span>：令群臣從官，皆負薪寘決河。是時，東郡燒草，以故薪柴少，而下淇園之竹以為楗。晉灼曰：淇園，衛之苑也。　為發卒萬人穿渠，自徵引洛水至商顏，下岸善崩，乃鑿井，深者四十餘丈，井下相通行水，水隤以絕商顏，東至山領十餘里間，井渠之生自此始。穿得龍骨，故名龍首渠。師古曰：徵，音懲即，今澄城。商顏，商山之顏也。謂之顏者，譬人之顏額。</small>又恐煩費居多，績用莫立，空荷成雲之插，復擁填淤之泥。<small about="#mwt106" typeof="mw:Transclusion">朱注：<span class="book-name">溝洫志</span>：荷鍤成雲，決渠如雨。　填淤，注見詩集。</small>若然，則舟車之用，大小相妨矣。軍國之食，轉致或闕矣。矧夫人煙尚稀，牛力不足者巳。子等飽隨時之要，挺賓王之資，副乎求賢，敷厥讜議<small about="#mwt107" typeof="mw:Transclusion">一作論</small>。<br/>
　　問：足食足兵，先哲雅誥，蓋有兵無食，是謂棄之。致能掉鞅靡旌，斯可用矣。<small about="#mwt108" typeof="mw:Transclusion">朱注：<span class="book-name">左傳</span>：楚許伯曰：「吾聞致師者，御靡旌摩壘而還」，樂伯曰：「吾聞致師者，御下兩馬，掉鞅而還」。注：靡旌，驅疾也。掉，正也</small>況寇猶作梗，兵不可去，日聞將軍之令，親覩<span class="name">司馬</span>之法，關中之卒未息，<span class="place">灞上</span>之營何遠。近者，<span class="place">鄭南</span>訓練，城下屯集，瞻<small about="#mwt109" typeof="mw:Transclusion">一作膽</small>彼三千之徒，有異什一而税。竊見明發教以戰鬭，亭午放其庸<small about="#mwt110" typeof="mw:Transclusion">一作傭</small>保，課乃菽麥，以為尋常。夫悦以使人，是能用古，伊歲則云暮，實慮休止<small about="#mwt111" typeof="mw:Transclusion"><span class="book-name">英華</span>作工</small>，未卜及瓜之還，交比<span class="place">翳桑</span>之餓。<small about="#mwt113" typeof="mw:Transclusion">朱注：<span class="book-name">左傳</span>：齊侯使連稱、管至父戍葵丘，瓜時往，曰：「及瓜而代」。　趙盾舍於翳桑，見靈輒餓，食之，既而與公介倒戟以禦公徒而免之，問其故，對曰：翳桑之餓人也。</small>群有司自救不暇，二三子謂之何哉。<br/>
　　問：昔<span class="name">唐堯</span>之為君也，則天之大，敬授人時，十六升自<span class="dynasty">唐</span>侯者已。昔<span class="name">舜</span>帝之為臣也，舉<span class="name">禹</span>之功，克平水土，三十登為天子者已。本之以文思聰明，加之以勞身焦思，既睦九族，協和萬邦，黜去四凶，舉十六相，故五帝之後，傳載<span class="name">唐</span><span class="name">虞</span>之美，無得而稱焉。<span class="book-name">易</span>曰：「君子終日乾乾」，<span class="book-name">詩</span>曰：「<span class="name">文王</span>小心翼翼」竊觀古<small about="#mwt114" typeof="mw:Transclusion">一有人字</small>之聖哲，未有不以君倡於上，臣和於下，致乎人和年豐，成乎無為而理者也。主上躬仁<small about="#mwt115" typeof="mw:Transclusion">一作純</small>孝之聖，樹非常之功，內則拳拳然事親如有闕，外則悸悸然求賢如不及。伊百姓不知帝力，庶官但<small about="#mwt116" typeof="mw:Transclusion">但字下當有知字</small>恭己而已。寇孽未平，咎徵之至數也。倉廪未實，物理之固然也。今大軍虎步，列國鶴立，<span class="name">山</span>東之諸<small about="#mwt117" typeof="mw:Transclusion">一作兵</small>將雲合，<span class="name">淇</span>上之捷書日至<small about="#mwt118" typeof="mw:Transclusion">注詳<span class="book-name">洗兵馬</span></small>。二三子議論弘正，詞氣高雅，則遺祲盪滌之後，聖朝砥礪之辰，雖遭明主，必致之於<span class="name">堯</span><span class="name">舜</span>，降及<small about="#mwt119" typeof="mw:Transclusion"><span class="book-name">英華</span>作雖降</small>元輔，必要之於<span class="name">稷</span><span class="name">卨</span><small about="#mwt120" typeof="mw:Transclusion"><span class="book-name">英華</span>作夔皋</small>，驅蒼生於仁壽之域，反淳樸於<span class="name">羲皇</span>之上。自古哲<small about="#mwt121" typeof="mw:Transclusion">一作帝</small>王立極，大臣為體，眇然坦途，利往何順<small about="#mwt122" typeof="mw:Transclusion"><span class="book-name">英華</span>作何往不順</small>，子有說否。庶復見子之志，豈徒瑣瑣射<small about="#mwt125" typeof="mw:Transclusion">音石</small>策，趨競一第哉。<small about="#mwt126" typeof="mw:Transclusion"><span class="book-name">文心雕龍</span>曰：射策者，探事而獻說也。言中理準，譬射侯中的。依此，射當從石音，可補詩注所不及。</small>頃之問孝廉<small about="#mwt127" typeof="mw:Transclusion">一作秀</small>，取備尋常之對，多忽經濟之體。考諸詞學，自有文章在，束以徵事，曷成凡例焉。今愚之粗徵，貴切時務而已。夫時患錢輕，以至於量資幣，權子母。<small about="#mwt128" typeof="mw:Transclusion">朱注：<span class="book-name">國語</span>：景王將更鑄大錢，單穆公曰：「不可，古者天降災戾，於是乎量資幣、權輕重以救民。民患輕，則為之作重幣以行之，於是乎有母權子而行，民皆得焉。若不堪重，則多作輕而行之，亦不廢重，於是乎有子權母而行，大小利之」。應劭曰：母，重也，其大倍，故為母。子，輕也，其輕小半，故為子。</small>代復改鑄，或行乎前榆莢，後契刀。<small about="#mwt129" typeof="mw:Transclusion">朱注：<span class="book-name">漢·食貨志</span>：漢興，以秦錢重難用，更令民鑄莢錢。如淳曰：如榆莢也。　王莽又造契刀、錯刀。契刀，其環如大錢，身形如刀，長二寸，文曰契刀五百。</small>當此之際，百姓蒙利厚薄，何人所制輕重。又穀者，所以阜俗康<small about="#mwt130" typeof="mw:Transclusion">一作匡</small>時，聚人守位者也。下至十室之邑，必有千鐘之藏。<small about="#mwt131" typeof="mw:Transclusion">朱注：<span class="book-name">管子</span>：使萬室之邑，必有萬鐘之藏，藏繦千萬。千室之邑，必有千鐘之藏，藏繦百萬。</small>苟凶穰以之，貴賤失度，雖封丞相而猶困，侯大農而謂何。<small about="#mwt132" typeof="mw:Transclusion">朱注：<span class="book-name">漢書·列傳</span>：田千秋代劉屈氂為丞相，封富民侯。　<span class="book-name">食貨志</span>：桑弘羊為治粟都尉，領大農，代孔僅，幹天下鹽鐵，賜爵左庶長。</small>是亦<small about="#mwt133" typeof="mw:Transclusion">從<span class="book-name">英華</span>，一作亦</small>繼絕表微，無或區分踰越。<span class="name">蒙</span>實不敏，仁遠乎哉。<small about="#mwt134" typeof="mw:Transclusion">張云：蒙，用吳下阿蒙事。</small><br/>
　　<span id="tang_xing_xian_ke_guan_ji" about="#mwt135" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#tang_xing_xian_ke_guan_ji" class="mw-selflink-fragment">唐興縣客館記</a></span><br/>
　　<small about="#mwt136" typeof="mw:Transclusion">唐興，註見詩集。　原注：此<span class="date" title="761年">上元二年</span>在成都作。天寶初，改唐興為蓬州，比仍其舊名耳。</small><br/>
　　中興之四年，<span class="name">王潛</span>為<span class="place">唐興</span>宰，修厥政事，始自鰥寡惸獨，而和其封內。非侮循循，不畏險膚，而行而一。<small about="#mwt137" typeof="mw:Transclusion"><span class="book-name">書</span>：起信險膚。此謂不避險陂膚淺之言，而行之專一也。行之一，本<span class="book-name">中庸</span>。</small>咨於官屬、於群吏、於衆庶曰：邑中之政，庶幾繕完矣。惟賓館上漏下濕，吾人猶不堪其居，以容<small about="#mwt138" typeof="mw:Transclusion">一作客</small>四方賓，賓其謂我何。改之重勞，我其謂人何。咸曰：誕事至，濟厥載，則達觀於<span class="book-name">大壯</span>。<small about="#mwt139" typeof="mw:Transclusion"><span class="book-name">易傳</span>：上棟下宇，以蔽風雨，蓋取諸<span class="book-name">大壯</span>。</small>作之閈閎，作之堂構，以永圖。崇高廣大，踰越傳舍。通梁直走，嵬將<small about="#mwt140" typeof="mw:Transclusion">一本作嶈，七羊切</small>墜壓，素柱上承，安若<span class="name">泰山</span>。兩旁序開，<small about="#mwt141" typeof="mw:Transclusion"><span class="book-name">說文</span>：序，東西牆也，所以序别內外也。</small>發洩霜露，潛靚深矣。<small about="#mwt142" typeof="mw:Transclusion">揚雄<span class="book-name">甘泉賦</span>：稍暗而靚深。注：靚，即靜字。</small>步檐複<small about="#mwt143" typeof="mw:Transclusion">一作復</small>霤，萬瓦在後。匪丹雘為，實疏達為。迴廊南注，又為覆廊，以容介行人，亦如正館，制度小劣。直左階而東，封殖修竹茂樹。挾右階而南，環廊又注，亦可以行步風雨。不易謀而集事，邑無妨工，亦無匱財。人不待子來，定<small about="#mwt144" typeof="mw:Transclusion">音訂</small>不待方中矣。<small about="#mwt145" typeof="mw:Transclusion"><span class="book-name">詩注</span>：定，營室星也。昏而正中，夏十月也。</small>宿息井樹，或相為賓，或與之毛。<small about="#mwt146" typeof="mw:Transclusion">王錫曰：<span class="book-name">周禮·司儀</span>云：王燕則諸侯毛。下文又云：凡諸公相為賓。注：朝享畢而燕，則以髮之白黑為坐次也。</small>天子之使至，則曰邑有人焉，某無以栗階。<small about="#mwt147" typeof="mw:Transclusion"><span class="book-name">儀禮</span>：栗階升。注云：栗，蹙也。謂越等急趨君命也。此言階坦平而步無促迫也。</small>州長之使至，則曰某非敢賓也，子無所用俎。四方之使至，則曰子貺某多矣，敢辭贄。或曰明府君之侈也，何以為人。皆曰我公之為人也，何以侈。子徒見賓館之近夫厚，不知其私室之甚薄，器物未備，力取諸私室。人民不知賦歛，乃至於館之醯醢闕，出於私廚。使之乘駟闕，辦於私廄。君豈為亭長乎，是躬親也。若館宇不修，而觀臺榭自好，賓至無所納其車，我浩蕩無所措手足，獲高枕乎。其誰不病吾人矣。疵瑕忽生，何以為之，是道也，施舍不幾乎先覺矣。杜之朋友歎曰：<small about="#mwt148" typeof="mw:Transclusion">杜或作杖，張溍曰：蓋指老友之扶杖者。今按：下有杜氏之老，作杜友亦是。</small>美哉，是館也成，人不知，人不怒，廨署之福也，府君之德也<small about="#mwt149" typeof="mw:Transclusion">一本多「府君之德也，廨署之福也」二句</small>。府君曰：古有之也，非吾有也，余何能為。是亦前州府君崔公之命也，余何能為。是日辛丑歲秋分，大餘二，小餘二<small about="#mwt150" typeof="mw:Transclusion">或作一</small>千一百八十八，杜氏之老記。<small about="#mwt151" typeof="mw:Transclusion">朱注：<span class="book-name">漢·律曆志</span>：推正月朔，以月法乘積月，盈日法得一，名曰積日，不盈者名曰小餘。小餘三十八以上，其月大。積日盈六十，除之不盈者，名曰大餘。　姚江黃百家曰：日法萬分，每刻百分，每日百刻，總得萬分。萬分以上為大餘，日數也。萬分以下為小餘，時刻數也。杜記蓋謂秋分後，二日之二十餘刻耳。　又曰：漢曆所謂盈六十除之者，六十即六十甲子，名曰旬周。又名紀法，滿紀者必去之，以不滿紀者為主。　<span class="book-name">蜀·藝文志</span>疑其有闕誤，未然。</small><br/>
　　<small about="#mwt152" typeof="mw:Transclusion">鰲按：韓文多文從字順，而作詩務為險奇。杜詩皆鎔經鑄史，而散文時有艱澀。豈專長者不能兼勝耶。皆當分别觀之。</small><br/>
　　<span id="za_shu" about="#mwt153" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#za_shu" class="mw-selflink-fragment">雜述</a></span><br/>
　　<span class="name">杜子</span>曰：凡今之代，用力為賢乎，進賢為賢乎。進賢為賢，則<span class="place">魯</span>之<span class="name">張叔卿</span>、<span class="name">孔巢父</span>。<small about="#mwt154" typeof="mw:Transclusion">朱按：史，孔巢父少與韓準、李白、裴政、張叔明、陶沔，隱於徂徠山，號竹溪六逸。此云張叔卿，豈即張叔明耶。</small>二才士者，聰明深察，博辯閎大，固必能伸於知己，令問不已，任重致遠，速於風飆也。是何面目黧黑，常不得飽飯喫<small about="#mwt155" typeof="mw:Transclusion">一作飽喫飯</small>。曾未如富家奴，茲敢望縞衣乘軒乎。豈東之諸侯，深拒於汝乎。豈新令尹之人，未汝之知也。由天乎，有命乎。雖<span class="name">岑子</span>、<span class="name">薛子</span><small about="#mwt156" typeof="mw:Transclusion">岑參，薛據</small>，引知名之士，月數十百，填爾逆旅，請誦詩，浮名耳。勉之哉，勉之哉，夫古之君子，知天下之不可蓋也，故下之。又知衆人之不可先也，故後之。嗟乎<span class="name">叔卿</span>，遣辭工於猛健，放蕩似不能安排者，以我為聞人而已，以我為益友而已，<span class="name">叔卿</span>靜而思之。嗟乎<span class="book-name">巢父</span>，執雌守常，吾無所贈若矣。<span class="name">泰山</span>冥冥崒以高，<span class="name">泗水</span>潾潾瀰以清。悠悠友生，復何時會於王<span class="name">鎬</span>之京，載飲我濁酒，載呼我為兄。<small about="#mwt157" typeof="mw:Transclusion">叶音興。　張潛曰：進叔卿以謙退，規巢父以闊大，公真益友也。</small><br/>
　　<small about="#mwt158" typeof="mw:Transclusion"><span class="name">邯鄲淳</span>作<span class="book-name">魏受命述</span>，後<span class="name">獨孤及</span>有<span class="book-name">金剛經報應述</span>，<span class="name">皮日休</span>有<span class="book-name">九諷系述</span>，皆前散文，後拈韻，唐人固有此一體也。</small><br/>
　　<span id="qiu_shu" about="#mwt159" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#qiu_shu" class="mw-selflink-fragment">秋述</a></span><br/>
　　<small about="#mwt160" typeof="mw:Transclusion">朱注：<span class="book-name">年譜</span>：天寶十載，公年四十，此云「四十無位」，當作於其時。</small><br/>
　　秋，<span class="name">杜子</span>臥病<span class="place">長安</span>旅次，多雨生魚，青苔及榻。常時車馬之客，舊雨來，今雨不來。昔<span class="place">襄陽</span><span class="name">龐德公</span>至老不入州府，而<span class="name">揚子雲</span>草<span class="book-name">玄</span>寂寞，多為後輩所褻，近似之矣。嗚呼，冠冕之窟，名利卒卒<small about="#mwt162" typeof="mw:Transclusion">音猝</small>，雖朱門之塗泥，士子不見其泥，矧抱疾窮巷之多泥乎。<span class="name">子魏子</span><small about="#mwt163" typeof="mw:Transclusion">未詳其人</small>獨踽踽然來，汗漫其僕夫，<small about="#mwt164" typeof="mw:Transclusion">僕夫，屬上句，張氏將夫夫連下句，引<span class="book-name">檀弓</span>「夫夫」為證，未然。</small>夫又不假蓋，不見我病色，適與我神會。我，棄物也，四十無位，子不以官遇我，知我處順故也。<small about="#mwt165" typeof="mw:Transclusion"><span class="book-name">莊子</span>：安時而處順。</small>子，挺生者也。無矜色，無邪氣，必見用，則<span class="name">風后</span>、<span class="name">力牧</span>是已。於<small about="#mwt166" typeof="mw:Transclusion">一本無於字</small>文章，則<span class="name">子游</span>、<span class="name">子夏</span>是已。無邪氣故也，得正始故也。噫，所不至於道者，時或賦詩如<span class="name">曹</span><span class="name">劉</span>，談話及<span class="name">衛</span><span class="name">霍</span>，豈少年壯志，未息俊邁之機乎。<span class="name">子魏子</span>今年以進士調選，名隸東天官<small about="#mwt168" typeof="mw:Transclusion">唐有東京選</small>，告余將行。既縫裳，既聚糧，東人怵惕，筆札無敵，謙謙君子，若不得已，知祿仕此始，吾黨惡乎無述而止。<br/>
　　<span id="shuo_han" about="#mwt169" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#shuo_han" class="mw-selflink-fragment">說旱</a></span><small about="#mwt170" typeof="mw:Transclusion">原注：初中丞嚴公節制劍南日，奉此說。</small><br/>
　　<small typeof="mw:Transclusion">朱注：寶應元年作。</small><br/>
　　<span class="book-name">周禮</span>司巫，若國大旱，則率巫而舞雩。<span class="book-name">傳</span>曰：龍見而雩<small about="#mwt171" typeof="mw:Transclusion">出<span class="book-name">左傳</span></small>。謂<small about="#mwt172" typeof="mw:Transclusion">一無謂字</small>建巳之月，蒼龍宿之體，昏見東方，萬物待雨盛大，故祭天，遠為百穀祈膏雨也。今<span class="place">蜀</span>自十月不雨<small about="#mwt173" typeof="mw:Transclusion">一本有月字</small>，抵建卯，非雩之時，奈久旱何。得非獄吏只知禁繫<small about="#mwt174" typeof="mw:Transclusion">音計</small>，不知疏決，怨氣積，冤氣盛，亦能致旱。是何川澤之乾也，塵霧之塞也，行路皆菜色也，田家其愁痛也。自中丞下車之初，軍郡之政，罷<small about="#mwt175" typeof="mw:Transclusion">音疲</small>弊之俗，已下手開濟矣。百事冗長<small about="#mwt176" typeof="mw:Transclusion">去聲</small>者，又已革削矣。獨獄囚未聞處<small about="#mwt177" typeof="mw:Transclusion">上聲</small>分<small about="#mwt178" typeof="mw:Transclusion">音問</small>，豈次第未到，為獄無濫繫者乎。穀者，百姓之本，百役是出，況冬麥黃枯，春種不入。公誠能暫輟諸務，親問囚徒，除合死者之外，下筆盡放，使囹圄一空，必甘雨大降，但怨氣消則和氣應矣。躬自疏決，請以兩縣<small about="#mwt179" typeof="mw:Transclusion">成都、華陽</small>及府繫為始，管內東西兩川，各遣一使，兼委刺史、縣令對巡，使同疏決。如兩縣及府等囚例處分，衆人之望也，隨時之義也。昔<span class="dynasty">貞觀</span>中，歲大旱，<span class="name">文皇帝</span>親臨<span class="place">長安</span>、<span class="place">萬年</span>二赤縣決獄，膏雨滂足。即嶽鎮方面歲荒札，皆連帥大臣之務也，不可忽。凡今徵求無名數，又耆老合侍者，兩川<span title="唐六典·卷三‧戶部尚書：凡庶人年八十及篤疾，給侍丁一人。九十，給二人。百歲，三人。" class="comment">侍丁</span>，得異常丁乎，不殊常丁賦斂，是老男及老女死日短促也。國有養老，公遽遣吏，存問其疾苦，亦和氣合應之義也，時雨可降之徵也。愚以為至仁之人，常<small about="#mwt180" typeof="mw:Transclusion">一作當</small>以正道應物，天道遠<small about="#mwt181" typeof="mw:Transclusion">一作天道奚近</small>，去人不遠。<br/>
　　<span id="dong_xi_chuan_shuo" about="#mwt182" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#dong_xi_chuan_shuo" class="mw-selflink-fragment">東西兩川說</a></span><br/>
　　<small about="#mwt183" typeof="mw:Transclusion">舊注：廣德二年，嚴武幕中作。</small><br/>
　　聞<span class="name">西山</span><span class="name">漢</span>兵<small about="#mwt185" typeof="mw:Transclusion">西山，注見詩集。</small>食糧者四千人，皆<span class="name">關</span>輔<span class="name">山</span>東勁卒，多經<span class="name">河</span><span class="name">隴</span><span class="name">幽</span><span class="name">朔</span>教習，慣於戰守，人人可用。兼差<small about="#mwt186" typeof="mw:Transclusion">一作羌誤</small>堪戰子弟向二萬人，實足以備邊守險，脱<span class="name">南蠻</span>侵掠。<small about="#mwt187" typeof="mw:Transclusion">朱注：<span class="book-name">唐書·南蠻傳</span>：南詔，本哀牢夷後，鳥蠻别種也，居永昌、姚州之間，鐵橋之南，西北與吐蕃接，天寶後，臣吐蕃。</small><span class="name">邛</span><span class="name">雅</span>子弟，不能獨制，<small about="#mwt188" typeof="mw:Transclusion"><span class="book-name">唐書</span>：邛雅二州，俱屬劍南道。雅州，為下都督府。</small>但分<span class="name">漢</span>勁卒助之，不足撲滅，是<span class="name">吐蕃</span>憑陵，本自足支也。<br/>
　　<small about="#mwt189" typeof="mw:Transclusion">自開首至此為第一段，言蜀中漢兵土兵，本是控禦西戎。</small><br/>
　　搉量<span class="name">西山</span><span class="name">邛</span><span class="name">雅</span>兵馬，卒畔援形勝明矣。<small about="#mwt190" typeof="mw:Transclusion">畔援，見<span class="book-name">毛詩</span>，此言或畔或援於形勝之地。</small>頃三城失守，<small about="#mwt191" typeof="mw:Transclusion">朱注：三城，注見詩集。廣德元年，陷於吐蕃。</small>罪在職司，非兵之過也，糧不足故也。今此輩見<small about="#mwt192" typeof="mw:Transclusion">形甸切</small>闕兵馬使，八州素歸心於其世襲刺史，<small about="#mwt193" typeof="mw:Transclusion">朱注：<span class="book-name">舊書·地理志</span>：劍南節度使，西抗吐蕃，南撫蠻獠，統團結營及松、維、蓬、恭、雅、黎、姚、悉等八州兵馬。　雅州都督一十九州，並生羌、生獠羈縻州，天寶已前，歲時貢奉。又黎州統制，羈縻五十五州，皆徼外生獠。松州都督，羈縻二十五州，皆招撫生羌。此云世襲刺史，當即羈縻州，如今之土官也。</small>獨<span class="name">漢</span>卒自屬裨將主之。<small about="#mwt194" typeof="mw:Transclusion">一作漢卒偏裨將主之</small>竊恐備<span class="name">吐蕃</span>在<span class="name">羌</span>，<span class="name">漢</span>兵小眤，而釁郄<small about="#mwt195" typeof="mw:Transclusion">隙同</small>隨之矣。<small about="#mwt196" typeof="mw:Transclusion">言不當偏為漢兵。</small>況軍需不<small about="#mwt197" typeof="mw:Transclusion">一本無需不二字</small>足，姦吏減剥未已哉。愚以為宜<small about="#mwt198" typeof="mw:Transclusion">一本無為宜二字</small>速擇偏裨主之，主之勢，明其號令，一其刑罰，申其哀恤，致其歡欣。宜先自<span class="name">羌</span>子弟始，自<span class="name">漢</span>兒易解人意，而優勸<small about="#mwt199" typeof="mw:Transclusion">一作勤</small>旬月，大浹洽矣。<br/>
　　<small about="#mwt200" typeof="mw:Transclusion">自摧量至此為第二段，當時兵馬使闕人，先令裨將撫馭羌漢之兵，無使邛雅子弟偏充邊備。</small><br/>
　　仍使兵<span class="name">羌</span>各繫其部落，刺史得自教閱，都受統於兵馬使，更不得使八州都管，或在一<span class="name">羌</span>王，或都關一世襲刺史。是<span class="name">羌</span>之豪族，發源有遠近，世封有豪家，紛然聚藩落之議於中，肆予奪之權於外已。然則備守之根危矣，又何以藉其為本，式遏<span class="place">雪嶺</span>之西哉。比<span class="name">羌</span>俗封王者，初以拔城之功得，今城失矣，襲王如故，總統未已，奈<small about="#mwt201" typeof="mw:Transclusion">舊誤作余</small>諸<span class="name">董</span>攘臂何。<span class="name">王尹</span>之獄是已，由策嗣<span class="name">羌</span>王，關王氏舊親，<small about="#mwt202" typeof="mw:Transclusion">朱注：<span class="book-name">舊唐書</span>：<span class="date" title="627年">貞觀元年</span>，左上封生羌酋董屈占等，舉族內附，復置維州。<span class="date" title="671年">咸亨二年</span>，刺史董弄招慰生羌，置小封縣。又：<span class="date" title="641年">貞觀十五年</span>，西羌首領董周貞歸化，置徹州。又：<span class="date" title="646年">貞觀二十年</span>，松州首領董和那蓬，固守松府，特置當州，以蓬為刺史，子屈甯襲。又：<span class="date" title="656年">顯慶元年</span>，生羌首領董係比內附，乃置悉州以係，比為刺史。又：<span class="date" title="740年">開元二十八年</span>，析維州，置奉州，以董宴立為刺史。天寶元年，改為雲山郡，又改為天保郡。<span class="date" title="758年">乾元元年</span>二月，西山子弟兵馬使嗣歸成王董嘉俊歸附，乃立保州，以嘉俊為刺史。此云嗣羌王，疑即嘉俊也。時吐蕃陷松、維、保三州及雲山新築二城，上云今城失矣，襲王如故，以此知其為嘉俊也。　王氏，疑即王承訓。時没吐蕃，見<span class="book-name">巴蜀安危表</span>。　由策嗣羌王四句，申上至尹之獄。</small><span class="name">西董</span>族最高，<small about="#mwt203" typeof="mw:Transclusion">朱注：諸董之中，西董最高，西董未詳為誰。</small>怨望之勢然矣。誠於此時便宜聞上，使各自統領，不須王區分易置，然後都靜聽取别於兵馬使，不益元戎氣壯，部落無語哉。<small about="#mwt204" typeof="mw:Transclusion">朱作哉，舊作或</small>縱一部落怨，獲群部落喜矣。無爽如此處分，豈惟<span class="name">邛</span>南不足憂，<small about="#mwt205" typeof="mw:Transclusion">邛南，注見詩集。</small>八州之人願賈勇，復取三城不日矣。幸急擇公所素諳明于將者<small about="#mwt206" typeof="mw:Transclusion">一作明了將</small>，正色遣之。<br/>
　　<small about="#mwt207" typeof="mw:Transclusion">自仍使至此，為第三段。待兵馬使既至，則當使八州兵馬皆受其節制，無使羌酋部落專擅威權。</small><br/>
　　獠賊內編屬自久，數擾背亦自久，徒惱人耳，憂慮蓋不至大。昨聞受鐵券，爵祿隨之，今聞已小動，為之奈何。若不先招諭也，穀貴人愁，春事又起，緣邊畊種，即發精卒，討之甚易，恐賊星散於窮谷深林，節度兵馬但驚動緣邊之人，供給之外，未免見<small about="#mwt208" typeof="mw:Transclusion">舊作未見免</small>劫掠而還賃<small about="#mwt209" typeof="mw:Transclusion">一作任</small>其地，豪俗兼有其地而轉富。<span class="name">蜀</span>之土肥，無耕之地，流冗之輩，近者交互其鄉村而已，遠者漂寓諸州縣而已，實不離<span class="name">蜀</span>也，大抵秪與兼并豪家力田耳。但<small about="#mwt210" typeof="mw:Transclusion">一作促</small>均畝薄斂，則田不荒，以此上供王命，下安疲人，可矣。<br/>
　　<small about="#mwt211" typeof="mw:Transclusion">自獠賊至此，為第四段。言當招諭獠蠻，撫恤流冗。</small><br/>
　　豪族轉安，是否非<span class="name">蜀</span>，<small about="#mwt212" typeof="mw:Transclusion">此兼羌蜀人言。</small>仍禁<small about="#mwt213" typeof="mw:Transclusion">一本無此豪族以下十字</small>豪族受賃罷<small about="#mwt214" typeof="mw:Transclusion">音疲</small>人田，管內最大誅求，宜約富家辦，而貧家創痍已深矣。今富兒非不緣子弟職掌，盡在節度衙府州<small about="#mwt215" typeof="mw:Transclusion">一本無州字</small>縣官長手下哉。村正雖見面<small about="#mwt216" typeof="mw:Transclusion">一作田</small>，不敢示文書取索<small about="#mwt217" typeof="mw:Transclusion">先則切</small>，非不知其家處，獨知貧兒家處。<span class="place">兩川</span>縣令刺史，有權攝者，須盡罷免，苟得賢良，不在正授<small about="#mwt218" typeof="mw:Transclusion">一作受</small>權，在進退聞上而已。<br/>
　　<small about="#mwt219" typeof="mw:Transclusion">自豪族至末，為第五段。言當均平賦役，别擇守令。</small><br/>
　　<small about="#mwt220" typeof="mw:Transclusion">張潛曰：公意在諸羌分黨各屬，而統以漢將，其末歸於散兼并擇委任，可謂馭邊之長策。文之紆古，似斷似續，欲力追<span class="book-name">西京</span>也。<br/>
　　今按：讀鼂董諸策，氣味醇厚，而言詞剴切。此文無段落結構，而兼有拙澀之語，特一時率筆成篇耳，不及漢人遠矣。</small><br/>
　　<span id="shi_bie_lao" about="#mwt222" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#shi_bie_lao" class="mw-selflink-fragment">前殿中侍御史柳公紫微仙閣畫太乙天尊圖文</a></span><br/>
　　<small about="#mwt221" typeof="mw:Transclusion">朱注：<span class="book-name">魏書·釋老志</span>：道家之源，出於老子。上處玉京，為神王之宗。下在紫微，為飛仙之主。<span class="book-name">長安志</span>：羅漢寺，在萬年縣南六十里終南山，石鱉谷有羅漢石洞三。舊圖經曰：本唐紫微宮，天祐初為寺。今云紫微仙閣，殆即紫微宮也。　<span class="book-name">隋書</span>：衆經，或言傳之神人，篇卷非一，自云天尊，姓樂，名靜信，例皆淺俗，故世共疑之。</small><br/>
　　<span class="place">石鱉老</span>，<small about="#mwt223" typeof="mw:Transclusion">朱注：<span class="book-name">長安志</span>：石鱉谷在萬年縣西南五十五里。張禮<span class="book-name">遊城南記</span>：百塔，在楩梓谷口，塔東石鱉谷。</small>放神乎始清之天，<small about="#mwt224" typeof="mw:Transclusion">朱注：<span class="book-name">雲笈七籤</span>：三天者，清微天、禹餘天、大赤天是也。天寶君治玉清境，即清微天也，其氣始青。靈寶君治上清境，即禹餘天也，其氣元黃。神寶君治太清境，即大赤天也，其氣玄白。<span class="book-name">洞玄本行經</span>：五靈玄老君者，玄皇之胤，太清之胄，生於始青天中。</small>遊目乎浩劫之家。<small about="#mwt225" typeof="mw:Transclusion">浩劫，注見詩集。</small>泠泠然御乎風，<small about="#mwt226" typeof="mw:Transclusion">出<span class="book-name">列子</span>。</small>熙熙然登乎臺，<small about="#mwt227" typeof="mw:Transclusion">出<span class="book-name">道德經</span>。</small>進而俯乎寒林，<small about="#mwt228" typeof="mw:Transclusion">王均<span class="book-name">昭明太子哀文</span>：維夏木之森陰，返寒林之蕭瑟。</small>退而極乎延閣。<small about="#mwt229" typeof="mw:Transclusion"><span class="book-name">蜀都賦</span>：結陽城之延閣。</small>見龍虎日月之君，<small about="#mwt230" typeof="mw:Transclusion">朱注：<span class="book-name">茅君內傳</span>：句曲山有神芝五種，服之，拜太清龍虎仙君。</small>亘於疏梁，塞<small about="#mwt231" typeof="mw:Transclusion">音色</small>於高壁，骨者鬣者，晳者黝者，視遇之間，若嚴寇敵者已。伊四司五帝天之徒，青節崇然，<small about="#mwt232" typeof="mw:Transclusion">朱注：<span class="book-name">清靈真人裴君傳</span>：仗青旄之節，以周流九宮。</small>綠輿駢然，<small about="#mwt233" typeof="mw:Transclusion">朱注：<span class="book-name">雲笈七籤</span>：<span class="book-name">三道秘言</span>，太極真君乘玄景綠輿，上詣紫微宮。</small>仙官泊鬼官，無央數衆。<small about="#mwt235" typeof="mw:Transclusion">朱注：<span class="book-name">酉陽雜俎</span>：鬼官有七十五品，仙官二萬四千。<span class="book-name">真靈位業圖</span>：鬼官楚嚴公、趙簡子等，見有七十五職。</small>陽者近，陰者遠，俱浮空不定，目所向如一。蓋知北闕帝君之尊，端拱侍衛之內，於天上最貴<small about="#mwt236" typeof="mw:Transclusion">一作尊</small>矣。<br/>
　　<small about="#mwt237" typeof="mw:Transclusion">此第一段，記事起。</small><br/>
　　已而<span class="name">左玄</span>之屬吏<small about="#mwt238" typeof="mw:Transclusion">左玄君，注見<span class="book-name">太清宮賦</span>。</small>，三洞弟子某，<small about="#mwt239" typeof="mw:Transclusion">朱注：<span class="book-name">雲笈七籤</span>：三洞者，洞，言通也。其統有三，故曰三洞。第一洞真，第二洞玄，第三洞神。天寶君為洞真教主，靈寶君為洞玄教主，神寶君為洞神教主。<span class="book-name">靈寶經目序</span>：<span class="date" title="437年">元嘉十四年</span>，三洞弟子陸修靜，敬示諸道流云云。</small>進曰：「經始繢事，<small about="#mwt240" typeof="mw:Transclusion">朱注：<span class="book-name">景福殿賦</span>：命共工使作繢。善曰：繢讀曰繪，凡畫者為繪。</small>前柱下史<span class="place">河東</span><span class="name">柳涉</span>，職是樹善，損於而家，憂於而國，剥私室之匱，渴<small about="#mwt241" typeof="mw:Transclusion">一作竭</small>蒸人之安，志所至也。請梗概帝君救護之慈、朝<small about="#mwt242" typeof="mw:Transclusion">音潮</small>拜之功曰：若人存思，我主籙，生之根、死之門，我則制伏妖之興、毒之騰<small about="#mwt243" typeof="mw:Transclusion">此數句，乃道士代為帝君語。若人指柳氏，我則帝君自謂也。　<span class="book-name">雲笈七籤</span>：老君有<span class="book-name">存思圖</span>。</small>凡今之人，反側未濟。柳氏，柱史也，立乎<span class="name">老君</span>之後，<small about="#mwt244" typeof="mw:Transclusion">朱注：老君嘗為周柱下史，柳氏今繼其後也。</small>獲隱默乎，忍塗炭乎。先生與道而遊，與學而遊，可上以昭太乙之威神於下，下以昭柱史之告訴於上，玉京之用事也，率土之發祥也，惡乎寢而，庸詎仰而。」<br/>
　　<small about="#mwt245" typeof="mw:Transclusion">此第二段，作設問之詞。兩句尾各用而字，效<span class="book-name">毛詩</span>句法。</small><br/>
　　先生藐然若<small about="#mwt246" typeof="mw:Transclusion">一作而</small>往，頹然而止曰：「噫，夫鳥亂於雲，魚亂於水<small about="#mwt247" typeof="mw:Transclusion">一作河</small>，獸亂於山<small about="#mwt248" typeof="mw:Transclusion">錢本有此句</small>。是罼戈鉤罟削格之智生，<small about="#mwt249" typeof="mw:Transclusion">鳥亂、魚亂，出<span class="book-name">莊子</span>。　朱注：<span class="book-name">莊</span>注：削格，所以設羅網者。</small>是機變繳<small about="#mwt250" typeof="mw:Transclusion">音勺</small>射<small about="#mwt251" typeof="mw:Transclusion">音石</small>攫拾之智極。故自<span class="name">黃帝</span>已下，干戈崢嶸，流血不乾，骨蔽平原，乖氣横放，淳風不返。雖<span class="book-name">書</span>載蠻夷率服，<span class="book-name">詩</span>稱<span class="place">徐方</span>大來，許其慕<span class="name">中華</span>。與夫<span class="name">容成氏</span>、<span class="name">中央氏</span>、<span class="name">尊盧氏</span><small about="#mwt252" typeof="mw:Transclusion">一本無此三字</small>，結繩而巳，<small about="#mwt253" typeof="mw:Transclusion">朱注：因提紀，容成氏傳八世，中央氏、尊盧氏，俱見<span class="book-name">史記</span>。</small>百姓至死不相往來，茲茂德囦矣<small about="#mwt254" typeof="mw:Transclusion">舊作困，朱言改作囦，即古淵字</small>。矧賢主趣之而不及，庸主聞之而不曉，浩穰崩蹙數千古哉。至使世之仁者，蒿目而憂世之患，有是夫。<small about="#mwt255" typeof="mw:Transclusion">仁者憂世，指柳涉。</small>今聖主誅干紀，康大業，物尚疵癘，戰争未息。必揆當世之變<small about="#mwt256" typeof="mw:Transclusion">一作患</small>，日慎一日，衆之所惡與之惡，衆之所善與之善，敕有司寬政去禁，問疾薄斂，修其土田，險其走集。<small about="#mwt257" typeof="mw:Transclusion"><span class="book-name">左傳</span>：挺而走險。朱言作集其走險。</small>以此馭賊臣惡子<small about="#mwt258" typeof="mw:Transclusion">一作愚子</small>，自然百祥攻百異有漸。<small about="#mwt259" typeof="mw:Transclusion">謂以祥瑞而攻去災異。</small>天下洶洶，何其撓哉已。登乎種種之民，舍夫啍啍之意。<small about="#mwt260" typeof="mw:Transclusion">朱注：種種、啍啍，俱見<span class="book-name">莊子</span>。</small>是巍巍乎北闕帝君者，肯不乘道腴，卷黑簿，<small about="#mwt261" typeof="mw:Transclusion">朱注：注見<span class="book-name">上清宮賦</span>。</small>詔北斗削死，南斗注生。<small about="#mwt262" typeof="mw:Transclusion">朱注：<span class="book-name">搜神記</span>：北邊坐人是北斗，南邊坐人是南斗，南斗注生，北斗注死，凡人受胎皆從南斗過北斗，所有祈求皆向北斗。</small>與夫圓首方足，施及乎蠢蠕之蟲，肖翹之物，盡驅之更始。何病乎不得如昔在太宗之時哉。」<br/>
　　<small about="#mwt263" typeof="mw:Transclusion">此第三段，作答應之語。</small><br/>
　　<span class="place">石鱉老</span>辭畢，三洞弟子某又某，靜如得，動如失，久而卻走，不敢貳問。<br/>
　　<small about="#mwt264" typeof="mw:Transclusion">仍用記敘，作總收。</small><br/>
　　<small about="#mwt265" typeof="mw:Transclusion">鰲按：石鱉先生，杜公蓋設名以自寓也。首段敘閣中圖像，次段記侍御奉道之誠，三段祝弭災降祥之意。翫篇中干紀戰爭諸語，當是乾元初回京後所作者。</small><br/>
　　<span id="ji_yuan_zu_dang_yang_jun_wen" about="#mwt266" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#ji_yuan_zu_dang_yang_jun_wen" class="mw-selflink-fragment">祭遠祖當陽君文</a></span><br/>
　　維<span class="date" title="741年"><span class="dynasty">開元</span>二十九年</span>，歲次辛巳月日，十三葉孫<span class="name">甫</span>，謹以寒食之奠，敢昭告于先祖<span class="dynasty">晉</span>駙馬都尉、鎮南大將軍、<span class="place">當陽</span>成侯之靈。<small about="#mwt268" typeof="mw:Transclusion">朱注：<span class="book-name">晉書</span>：杜預，字元凱，京兆杜陵人，尚文帝妺高陸公主，襲祖爵豐樂亭侯。羊祐卒，拜鎮南大將軍、都督荊州諸軍事。孫皓平，以功進爵當陽縣侯。年六十二卒，追贈征南大將軍、開府儀同三司，諡曰成。</small>初，<span class="name">陶唐氏</span>出自<span class="name">伊祁</span>，<small about="#mwt269" typeof="mw:Transclusion"><span class="book-name">史記索隱</span>：帝堯，姓伊祁氏。</small>聖人之後，世食舊德<small about="#mwt270" typeof="mw:Transclusion">叶音登</small>。降及<span class="name">武庫</span>，應乎虬精。<small about="#mwt271" typeof="mw:Transclusion">靈、德、精相叶，古韻通用。朱注：<span class="book-name">晉書</span>：預在內七年，損益萬機，朝野稱美，號曰杜武庫。　預在荊州，因燕集，醉臥齋中，外人聞嘔吐聲，竊窺于戶，正見一大蛇垂頭而吐，聞者異之。</small>恭聞淵深，罕得窺測，勇功是立，智名克彰。<small about="#mwt272" typeof="mw:Transclusion">朱注：<span class="book-name">晉書</span>：襄陽謠曰：後世無叛由杜翁，孰識智名與勇功。</small>繕甲<span class="place">江陵</span>，祲清<span class="place">東吳</span>。<small about="#mwt273" typeof="mw:Transclusion">朱注：<span class="book-name">晉書</span>：<span class="date" title="280年">太康元年</span>，預進攻江陵，克之，沅湘以南，至于交廣，吳之州郡，皆望風歸命。指授群帥，徑進秣陵，所過城邑，莫不束手。</small>邦于南土，建侯于<span class="place">荊</span>。<small about="#mwt274" typeof="mw:Transclusion">叶音姜。舊本建侯句在邦于之上。</small><span class="name">河</span>水活活，造舟為梁，<small about="#mwt275" typeof="mw:Transclusion">彰、荊、梁相叶。　朱注：<span class="book-name">水經注</span>：孟津，亦曰盟津。<span class="book-name">晉陽秋</span>曰：杜預造橋於富平津，所謂造州為梁也。<span class="book-name">晉書</span>：預以孟津渡時有覆没之患，請建河橋於富平津。橋成，帝從百僚臨會，舉觴屬預曰：非君，此橋不立也。</small>洪濤奔汜，未始騰毒。<span class="book-name">春秋</span>主解，槀隸躬親，<small about="#mwt277" typeof="mw:Transclusion">朱注：<span class="book-name">晉書</span>：預眈思典籍，為<span class="book-name">春秋左氏經傳集解</span>，又參考衆家譜第，謂之<span class="book-name">釋例</span>，又作<span class="book-name">盟會圖</span>、<span class="book-name">春秋長歷</span>。</small>嗚呼筆跡，流宕何人。<small about="#mwt278" typeof="mw:Transclusion">親、人相叶。　張潛注：言杜預筆跡流宕，不知何人收取也。</small>蒼蒼孤墳，獨出高頂，<small about="#mwt279" typeof="mw:Transclusion">朱注：<span class="book-name">晉書</span>：預先為遺令曰：「吾往為臺郎，嘗過密縣之邢山，山上有冢，問畊夫，云是鄭大夫祭仲，或云子產之冢也。冢居山之頂，四望周達，連山體南北之正而邪東北，向新鄭城，意不忘本也。隧道惟塞其後而空其前，示藏無珍寶也。山多美石不用，必集洧水自然之石以為冢藏，貴不勞工巧也。吾去春入朝，自表營洛陽城東首陽之南，為將來兆域。地中有小山，上無舊冢，雖不比邢山，然東望二陵，西瞻宮闕，南觀伊洛，北望夷齊，情之所安也。故遂開隧道南向，儀制取法於鄭大夫，欲以儉自完耳。棺器小斂之事，皆稱此」。子孫一以遵之。</small>靜思骨肉，悲憤心胸。峻極於天，神有所降。<small about="#mwt280" typeof="mw:Transclusion">胸、降相叶。　<span class="book-name">詩·國風</span>降，叶音洪。</small>不毛之地，儉乃孔昭，取象<span class="name">邢山</span>，<small about="#mwt281" typeof="mw:Transclusion">班固<span class="book-name">東都賦</span>山，叶音莘。</small>全模<span class="name">祭<small about="#mwt282" typeof="mw:Transclusion">側賣切</small>仲</span>，多藏之戒，焯序前文。小子築室<span class="place">首陽</span>之下，不敢忘本，不敢違仁。<small about="#mwt283" typeof="mw:Transclusion">古韻山、文、仁、通協。</small>庶刻豐石，樹此大道<small about="#mwt284" typeof="mw:Transclusion">叶去聲</small>。論次昭穆，載揚顯號<small about="#mwt286" typeof="mw:Transclusion">下二段，各四句叶韻</small>。于以采蘩，于彼中園，誰其尸之，有齊<small about="#mwt287" typeof="mw:Transclusion">莊皆切</small>列孫。嗚呼，敢告茲辰，以永薄祭，尚饗。<br/>
　　<small about="#mwt288" typeof="mw:Transclusion">此文似乎散行無韻，及細翫之，知篇中凡七轉韻。蓋古韻參錯，乍看故未覺耳。蘇子瞻祭屈原文，亦係暗藏古韻，註家皆未標明者。</small><br/>
　　<span id="ji_wai_zu_zu_mu_wen" about="#mwt289" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#ji_wai_zu_zu_mu_wen" class="mw-selflink-fragment">祭外祖祖母文</a></span><br/>
　　維年月日，外孫<span class="place">滎陽</span><span class="name">鄭宏之</span>、<span class="place">京兆</span><span class="name">杜甫</span>，謹以寒食庶羞之奠，敢昭告于外王父母之靈。嗚呼，外氏當<small about="#mwt290" typeof="mw:Transclusion">去聲</small>房<small about="#mwt291" typeof="mw:Transclusion">一作亡</small>，祭祀無主，<span class="name">伯道</span>何罪，<span class="name">陽元</span>誰撫。<small about="#mwt292" typeof="mw:Transclusion">朱注：<span class="book-name">晉書·鄧攸傳</span>：天道無知，使鄧伯道無兒。<span class="book-name">魏舒傳</span>：舒，字陽元，少孤，為外家甯氏所養。元陽，當作陽元。</small>緬惟夙昔，追思艱窶。當太后秉柄，內宗如縷，<span class="name">紀</span>國則夫人之門，<small about="#mwt293" typeof="mw:Transclusion">注詳下。</small><span class="name">舒</span>國則府君之外父。<small about="#mwt294" typeof="mw:Transclusion">舒王元名，高祖第十八子，永昌年與子亶俱為丘神勣繫詔獄，元名坐遷利州，尋被殺。神龍初，詔復官爵，贈司徒。曰府君之外父者，蓋舒國為府君外王父也，於<span class="book-name">贈李義</span>詩可考。</small>聿以生居貴戚，釁結狂豎。雌伏單棲，雄鳴折<small about="#mwt295" typeof="mw:Transclusion">一作析</small>羽。憂心惙惙，<small about="#mwt296" typeof="mw:Transclusion">出<span class="book-name">詩</span>。</small>獨行踽踽。<small about="#mwt297" typeof="mw:Transclusion">出<span class="book-name">詩</span>。</small>悲夫逝<small about="#mwt298" typeof="mw:Transclusion">今本缺逝字</small>景分飛，忽間於鳳凰。咄彼讒人有詞，何<small about="#mwt299" typeof="mw:Transclusion">今本缺何字</small>異於鸚鵡。初，我父王之遘禍，我母妃之下室，<small about="#mwt300" typeof="mw:Transclusion">謂下請室也。</small>深狴殊塗，酷吏同律。夫人於是<small about="#mwt301" typeof="mw:Transclusion">今本缺是字</small>布裙屝<small about="#mwt302" typeof="mw:Transclusion">音費</small>屨，<small about="#mwt303" typeof="mw:Transclusion">屝屨，草履也。<span class="book-name">左傳</span>：共有資糧屝屨。</small>提餉潛出。昊天不傭，退藏於密。久成凋瘵，溘至終畢。蓋乃事存於<span class="name">義陽</span>之誄，名播於<span class="name">燕公</span>之筆。<small about="#mwt304" typeof="mw:Transclusion">錢箋：紀王慎，太宗第十子。越王貞敗，慎亦下獄，改姓虺氏，配流嶺表，道至蒲州而卒。慎次子沂州刺史、義陽王悰等五人，垂拱中並遇害。中興初，追復官爵。張燕公<span class="book-name">義陽王碑</span>曰：初，永昌之難，王下河南獄，妃錄司農寺。惟有崔氏女，屝屨布衣，往來供饋，徒行顇色，傷動人倫，中外咨嗟，目為勤孝。按碑，則公之外母，紀王之孫，義陽之女也，故曰「紀國則夫人之門」，又曰「名播於燕公之筆」也。公母崔氏，此有明徵。<span class="book-name">范陽太君誌</span>稱冢婦盧氏，其為傳寫之誤無疑矣。燕公碑又載義陽二子，配在嶲州，長曰行遠，以冠就戮，次曰行芳，以童當捨，芳啼號抱遠，乞代兄死，不見聽，固求同盡。西南傷之，稱為死悌。季子行休，泣血上請迎喪遠裔，至孝潛通，精魄昭應。<span class="book-name">新書</span>又載紀國之女，適太子司議郎裴仲將，王死，嘔血數升，絕膏沭者二十年。王既歸葬，一慟而卒。中宗舉哀，章善門，下詔褒揚。勤孝、孝悌，萃於一門，未有如紀國之盛者也。余是以詳著之。</small>嗚呼哀哉，<span class="name">宏之</span>等從母昆弟，兩家因依。弱歲俱苦，慈顏永違。豈無世親，不如所愛。豈無舅氏，不知所歸。誓以偏往，側戀光輝。漸漬<small about="#mwt305" typeof="mw:Transclusion">一作積</small>相朂，居諸造微。<small about="#mwt306" typeof="mw:Transclusion">潛曰：造微，猶言式微。</small>幸遇聖主，願發清機。以顯內外，何當奮飛。<span class="place">洛城</span>之北，<span class="place">邙山</span>之曲，列樹風煙，寒泉珠玉。千秋古道，王孫去兮不歸。三月清<small about="#mwt307" typeof="mw:Transclusion">一作晴</small>天，春草萋兮增綠。頃物將牽，累事未遂，欲使淚流頓盡，血下相續者矣。撫奠遲迴，炯心依屬。庶多載之灑掃，循茲辰之軌躅。<br/>
　　<small about="#mwt308" typeof="mw:Transclusion">張潛曰：此等古茂之作，今人亦不能讀。</small><br/>
　　<span id="ji_gu_xiang_guo_qing_he_fang_gong_wen" about="#mwt309" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#ji_gu_xiang_guo_qing_he_fang_gong_wen" class="mw-selflink-fragment">祭故相國清河房公文</a></span><br/>
　　<small about="#mwt310" typeof="mw:Transclusion">黃鶴曰：考<span class="book-name">舊史</span>，房琯以廣德元年八月四日，卒於閬州僧舍，而權瘞於彼。時杜公在閬州有祭文，明年春晚，有<span class="book-name">别房公墓</span>詩。又明年，為<span class="date" title="765年">永泰元年</span>，房公啟殯而歸，時公在雲安，故有<span class="book-name">承聞歸葬東都</span>之作。</small><br/>
　　維<span class="dynasty">唐</span><span about="#mwt311" typeof="mw:Transclusion">廣德元年</span>，歲次癸卯，九月辛丑朔，二十二日壬戌，<span class="place">京兆</span><span class="name">杜甫</span>，敬以醴酒茶藕蓴鯽之奠，<small about="#mwt312" typeof="mw:Transclusion">張邦基<span class="book-name">墨莊漫錄</span>：<span title="墨莊漫錄·卷四：杜子美祭房相國，九月用茶、藕、蓴、鯽之奠。蓴生於春，至秋則不可食，不知何謂。而晉張翰亦以秋風動而思菰菜、蓴羹、鱸鱠。鱸固秋物，而蓴不可曉也。" class="sectional">蓴生於春，至秋則不可食。張翰亦以秋風動而思蓴羹鱸鱠，皆不可曉</span>。</small>奉祭故相國<span class="place">清河</span><span class="name">房公</span>之靈曰：嗚呼，純樸既散，聖人又没。苟非大賢，孰奉天秩。<span class="dynasty">唐</span>始受命，群公間出。君臣和同，德教充溢。<span class="name">魏</span><span class="name">杜</span>行之，夫何畫一。<small about="#mwt313" typeof="mw:Transclusion">魏徵、杜如晦。</small><span class="name">婁</span><span class="name">宋</span>繼之，不墜故實。<small about="#mwt314" typeof="mw:Transclusion">婁師德、宋璟。</small>百餘年間，見有輔弼。及公入相，紀綱已失。將帥干紀，煙塵犯闕。王風寢頓，神器圮裂。關輔蕭條，乘輿播越。太子即位，揖讓倉卒。小臣用權，尊貴倏忽。<small about="#mwt315" typeof="mw:Transclusion">趙次公曰：小臣二語，蓋謂李輔國也。</small>公實匡救，忘餐奮發<small about="#mwt316" typeof="mw:Transclusion">音勿</small>。累抗<small about="#mwt317" typeof="mw:Transclusion">一作挫</small>直詞，空聞泣血。<small about="#mwt318" typeof="mw:Transclusion"><span class="book-name">新書</span>：琯奉冊靈武，見肅宗，道當時利病，辭吐華暢，帝傾意待之，與參決機務。又諫第五琦聚斂產怨，如楊國忠。語皆切直。</small>時遭祲沴<small about="#mwt319" typeof="mw:Transclusion">音戾</small>，國有征伐。車駕還京，朝廷就列。盜本乘弊，誅終不滅。高義沉埋，赤心蕩折。貶官厭路，讒口到骨。<small about="#mwt320" typeof="mw:Transclusion">朱注：讒口，謂肅宗入賀蘭進明之譖，惡琯，貶之，事見<span class="book-name">唐書</span>本傳。</small>致君之誠，在困彌切。<br/>
　　<small about="#mwt321" typeof="mw:Transclusion">此段，敘入相時忠而被謗。</small><br/>
　　天道闊遠，元精茫昧。偶生賢達，不必際<small about="#mwt322" typeof="mw:Transclusion">一作濟</small>會。明明我公，可去時代。<small about="#mwt323" typeof="mw:Transclusion">言朝廷不當去之。</small><span class="name">賈誼</span>慟哭，雖多顛沛。<span class="name">仲尼</span>旅人，自有遺愛。二聖崩日，長號荒外。<small about="#mwt324" typeof="mw:Transclusion">二聖，玄、肅两宗。</small>後事所委，不在臥內。<small about="#mwt325" typeof="mw:Transclusion">謂不受託孤之命。</small>因循寢疾，顦顇無悔。矢死泉塗，激揚風概。天柱既折，安仰翼戴。地維則絕，安放夾<small about="#mwt327" typeof="mw:Transclusion"><span class="book-name">英華</span>作挾</small>載。<br/>
　　<small about="#mwt328" typeof="mw:Transclusion">此段，敘謫官後中道殞殂。安仰，安放，見<span class="book-name">檀弓</span>。</small><br/>
　　豈無群彦，我心忉忉。不見君子，逝水滔滔。泄涕寒<small about="#mwt330" typeof="mw:Transclusion">一作塞</small>谷，吞聲賊壕。有車爰送，有紼爰操。撫墳日落，脱劍秋高。我公戒子，<small about="#mwt331" typeof="mw:Transclusion">朱注：<span class="book-name">唐書</span>：琯子孺復，終容州刺史。</small>無作爾勞。殮以素帛，付諸蓬蒿。身瘞萬里，家無一毫。數子哀過，他人鬱陶。水漿不入，日月其慆。<br/>
　　<small about="#mwt332" typeof="mw:Transclusion">此段，敘身殁後旅殯荒涼。</small><br/>
　　州府救喪，一二而已。自古所嘆，罕聞知己。曩者書札，望公再起。今來禮數，為態至此。先帝松柏，故鄉枌梓。靈之忠孝，氣則依倚。拾遺補闕，視君所履。公初罷印，人實切齒。<span class="name">甫</span>也備位此官，蓋薄劣耳。見時危急，敢愛生死。君何不聞，刑欲加矣。伏奏無成，終身愧耻。<br/>
　　<small about="#mwt333" typeof="mw:Transclusion">此段，自述感恩疏救之意。</small><br/>
　　乾坤慘慘，豺虎紛紛。蒼生破碎，諸將功勳。城邑自守，鼙鼓相聞。<span class="place">山東</span>雖定，<span class="place">灞上</span>多軍。憂恨展轉，傷痛氤氲。玄豈正色，白亦不分。培塿滿地，<span class="place">崑崙</span>無群。致祭者酒，陳情者文。何當旅櫬，得出江雲。<br/>
　　<small about="#mwt334" typeof="mw:Transclusion">此段，正臣卒而有慨世事也。</small><br/>
　　嗚呼哀哉，尚饗。<br/>
　　<small about="#mwt335" typeof="mw:Transclusion"><span class="book-name">唐詩紀事</span>：司空圖曰：子美<span class="book-name">祭房太尉文</span>、太白<span class="book-name">佛寺碑贊</span>，宏拔清厲，乃其歌詩也。<br/>
　　張溍上若曰：時含時露，用意婉至，此少陵第一首文。蓋交遇知己，其情既篤，則其文自佳。　又曰：房次律建分王帝胄之議，為祿山所畏。公深推慕，復以救琯左遷，乃生平最大之事故，此篇亦生平最著意之文。</small><br/>
　　<span id="tang_gu_de_yi" about="#mwt309" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#ji_gu_xiang_guo_qing_he_fang_gong_wen" class="mw-selflink-fragment">唐故德儀贈淑妃皇甫氏神道碑</a></span><br/>
　　<small about="#mwt336" typeof="mw:Transclusion">黃鶴曰：碑云「自我之西，歲陽載紀」，按<span class="book-name">爾雅</span>，自甲至癸，為歲之陽。妃以<span class="date" title="735年">開元二十三年</span>乙亥薨，至天寶四載乙酉，為歲陽載紀矣，碑當立於是年也。<span class="book-name">東觀餘論</span>：董君新序稱，甫為淑妃碑在<span class="date" title="735年">開元二十三年</span>，最少作也。予按：是年，甫才二十四歲，碑末云云，若其葬年所作，豈得稱白頭嵇阮與野老何知哉。又其銘曰：「日居月諸，丘隴荊杞」、「列樹拱矣，豐碑闕然」，則其立碑蓋在葬後十年，非皇甫葬時作也。董君不考立碑之年，但據其葬年而云，故誤耳。</small><br/>
　　后妃之制古矣，而<span class="name">軒轅氏</span>、<span class="name">帝嚳氏</span>次妃之跡，最有可稱，傳<small about="#mwt337" typeof="mw:Transclusion">一作存</small>乎舊史，然則其義隱，其文略。<small about="#mwt338" typeof="mw:Transclusion">朱注：<span class="book-name">帝王世紀</span>：黃帝四妃，生子二十有五人。帝嚳四妃，生稷及堯及契。</small><span class="book-name">周禮</span>王者內職大備，而陰教宣。<small about="#mwt339" typeof="mw:Transclusion">鄭玄注：母者，施陰教於婦也。</small>詩人<span class="book-name">關雎</span>風化之始，樂得淑女。<small about="#mwt340" typeof="mw:Transclusion"><span class="book-name">詩序</span>：<span class="book-name">關雎</span>，后妃之德也，風之始也。又曰：樂得淑女，以配君子。憂在進賢，不淫其色。</small>蓋所以教本古訓，發皇婦道。<small about="#mwt341" typeof="mw:Transclusion"><span class="book-name">詩序</span>：化天下以婦道也。</small>居具燕寢之儀，動有環珮之節。進賢才以輔佐君子，不淫色以取媚閨房。雖彤管之地，功過必紀，而金屋之寵，流宕一揆。<small about="#mwt342" typeof="mw:Transclusion"><span class="book-name">後漢書·后紀·論</span>：世婦知喪、祭、賓客，女御序于王之燕寢。又曰：女史彤管，記功書過。居有保阿之訓，動有環珮之響。進賢才以輔佐君子，褒窈窕而不淫其色。所以能宣述陰化，修成內則。　金屋，見<span class="book-name">漢書·武帝紀</span>。</small>稽女史之華實，嗣嬪則之清高，亦時有其人，偉夫<small about="#mwt343" typeof="mw:Transclusion">音扶</small>精選。<span class="name">淑妃</span>諱瑛，字淑玉，姓皇甫氏，其先<span class="place">安定</span>人也。惟<span class="name">卨</span><small about="#mwt344" typeof="mw:Transclusion">即契字</small>封<span class="place">商</span>，於赫有光。伊玄祖樹德，<small about="#mwt345" typeof="mw:Transclusion">謂成湯。</small>於今不忘。必<span class="dynasty">宋</span>之子，莫之與比。伊清風繼代，惠此餘美。夫其系緒蕃衍，紱冕所興，列為公侯，古有<span class="name">皇父充石</span>，則其宗可知已。<small about="#mwt346" typeof="mw:Transclusion">朱注：<span class="book-name">左傳</span>：宋武公之世，鄋瞞伐宋，司徒皇父帥師禦之，耏班御皇父充石。注：皇父，戴公子。充石，皇父名。</small>夫其體元消息，經術之美，刊正帝圖，中有<span class="name">玄晏先生</span>，則其家可知已。<small about="#mwt347" typeof="mw:Transclusion">朱注：臧榮緒<span class="book-name">晉書</span>：皇甫謐，字士安，安定朝那人也。年二十始受書，得風痺疾，猶手不輟卷。舉孝廉，不行，又辟著作，不應。自稱玄晏先生，後卒於家。按：謐撰<span class="book-name">帝王世紀</span>十卷，<span class="book-name">年曆</span>六卷，故曰刊正帝圖。</small>嗟乎，我有奕葉，承權輿矣。<small about="#mwt348" typeof="mw:Transclusion">出<span class="book-name">毛詩</span>。</small>我有徽猷，展肅雍矣。<small about="#mwt349" typeof="mw:Transclusion">出<span class="book-name">毛詩</span>。</small>積群玉之氣，自對白虹之天。<small about="#mwt350" typeof="mw:Transclusion">群玉山，見<span class="book-name">穆天子傳</span>。<span class="book-name">禮記</span>：玉，氣如白虹，天也。</small>生五色之毛，不離丹鳳之穴。<small about="#mwt351" typeof="mw:Transclusion">注見詩集。</small>曾祖<span class="name">烜</span>，皇朝<span class="place">宋州</span>刺史。祖<span class="name">粹</span>，皇朝<span class="place">越州</span>刺史、都督諸軍事。父<span class="name">日休</span>，皇朝左監門衛副率。妃則副率府君之元女也，粤在襁褓，體如冰雪。<small about="#mwt352" typeof="mw:Transclusion"><span class="book-name">史記</span>：成王少在襁褓之中。<span class="book-name">莊子</span>：綽約如處女，肌膚若冰雪。</small>氣象受於天和，<span class="book-name">詩</span><span class="book-name">禮</span>傳於胎教。<small about="#mwt353" typeof="mw:Transclusion"><span class="book-name">莊子</span>：天和將至。朱注：<span class="book-name">列女傳</span>：太任有娠，目不視惡色，耳不聽淫聲，口不出傲言，溲於豕牢而生文王，君子謂能胎教。</small>故列我<span class="name">開元神武</span>之嬪御者，豈易其容止法度哉。<small about="#mwt354" typeof="mw:Transclusion">朱注：<span class="book-name">玄宗紀</span>：<span class="date" title="713年">開元元年</span>十一月，群臣上尊號曰開元神武皇帝。二十七年二月，群臣上尊號曰開元聖文神武皇帝。</small>今上昔在春<small about="#mwt355" typeof="mw:Transclusion">一作青</small>宮之日，詔誥良家女，擇視可否，充備淑哲。太妃以內秉純一，外資沉靜，明珠在蚌，水月鮮白，美玉處石，雲崖津潤，<small about="#mwt356" typeof="mw:Transclusion">孫卿子曰：玉在山而水潤，珠生淵而崖不枯。<span class="book-name">答賓戯</span>：和氏之璧，韞於荊石。隋侯之珠，藏於蚌蛤。<span class="book-name">文賦</span>：石韞玉而山輝，水懷珠而川媚。</small>結褵而金印相輝，同輦而翠旗交影。<small about="#mwt357" typeof="mw:Transclusion"><span class="book-name">詩</span>：親結其褵。朱注：<span class="book-name">後漢·皇后紀·論</span>：六宮稱號，惟后、貴人，貴人金印紫綬。　<span class="book-name">漢舊儀</span>：皇后、婕妤乘輦，餘皆以茵，四人輿以行。同輦，注見詩集。</small>由是恩加婉順，品列德儀。<small about="#mwt358" typeof="mw:Transclusion"><span class="book-name">漢紀</span>：婉順慈孝，體性慈惠。<span class="book-name">漢·元后傳</span>：及壯大，婉順得婦人道。朱注：<span class="book-name">通鑑</span>：上為臨淄王也，趙麗妃、皇甫德儀、劉才人皆有寵。注：帝置六儀，德儀其一也。杜氏<span class="book-name">通典</span>：唐內官有德儀六人，正二品。</small>雖掖庭三千，爵秩十四，<small about="#mwt359" typeof="mw:Transclusion">朱注：<span class="book-name">後漢·皇后紀·論</span>：孝元之後，世增隆費，至乃掖庭三千，增級十四。</small>掩六宮以取俊，超群女以見賢。豈渥澤之不流，曾是不敢以露才揚己，卑以自牧而已。<small about="#mwt361" typeof="mw:Transclusion"><span class="book-name">前漢書</span>：屈原露才揚己。<span class="book-name">謙</span>：<span title="易經．謙卦．象曰" class="source">象，卑以自牧也</span>。</small>夫如是言，足以厚人倫，化風俗，<small about="#mwt362" typeof="mw:Transclusion">見<span class="book-name">詩序</span>。</small>彌縫坤載之失，夾輔元亨之求。<small about="#mwt363" typeof="mw:Transclusion">朱注：<span class="book-name">易·坤</span>：君子以厚德載物。又：元亨，利牝馬之貞。</small>嗚呼，彼蒼也常與善，何有初也不久好，奈何。<small about="#mwt364" typeof="mw:Transclusion">此處疑有脱誤，其意則哀妃之有初而鮮終耳。</small>況妃亦既遘疾，怗<small about="#mwt365" typeof="mw:Transclusion">音帖，安也</small>如慮往。<small about="#mwt366" typeof="mw:Transclusion">補釋：猶言甘心逝世也。</small>上以服事最舊，佳人難得，送藥必經於御手，見寢始迴乎天步。<span class="place">月氏</span>使者，空說返魂之香。<small about="#mwt367" typeof="mw:Transclusion">朱注：<span class="book-name">十洲記</span>：聚窟洲在西海中，洲上有大樹，與楓木相似，香聞數百里，名為返魂。叩其樹，樹能自聲，聲如群牛吼。伐其根心，玉釜中煮取汁，更微火熟煎之如飴，令可丸，名曰驚精香，或名振靈丸，或名返生香。<span class="book-name">博物志</span>：武帝時，月支國王遣使獻香四兩，大如雀卵，黑如桑椹，云能起夭殘之死。<span class="date" title="前86年">始元元年</span>，京城大疫，死者過半，帝取月支神香燒之，死未三日者皆活，香氣經三月不歇，乃袐錄餘香，一旦失去。此香出聚窟洲人鳥山，山多樹，與楓樹相似，而香聞數里，名為返魂樹。</small><span class="name">漢帝</span>夫人，終痛歸來之像。<small about="#mwt368" typeof="mw:Transclusion">朱注：<span class="book-name">漢·郊祀志</span>：齊人少翁，以方見上，上所幸李夫人卒，少翁以方夜致夫人及竈鬼之貌，天子自帷中望見焉。桓譚<span class="book-name">新論</span>：武帝思念李夫人不已，有方士齊人李少翁，言能致夫人之魂，及夜設燈燭於幄帷，令帝居他帳中，遙望見李夫人之貌，婉若生時。</small>以<span class="date" title="735年">開元二十三年</span>歲次乙亥十月癸未朔，薨於<span class="place">東京</span>某宮院，春秋四十有二。嗚呼哀哉，望景向夕，澄華微陰，風驚碧樹，霧重青岑。天子悼履綦之蕪絕，惜脂粉之凝冷。下麟鳳之銀床，到梧桐之金井。嗚呼哀哉，厥初權殯於<span class="place">崇政里</span>之公宅，後詔以某月二十七日己酉，卜葬於<span class="place">河南縣</span><span class="place">龍門</span>之西北原，禮也。制曰：故德儀<span class="name">皇甫氏</span>，贊道中壼，肅事後庭，孰云疾疢，奄見凋落。永言懿範，用愴於懷。宜登四妃之列，<small about="#mwt370" typeof="mw:Transclusion">朱注：<span class="book-name">史記索隱</span>：黃帝立四妃，象后妃四星。<span class="book-name">大戴禮·帝繫</span>：帝嚳卜其四妃之子，皆有天下。<span class="book-name">初學記</span>：正嫡曰元妃，以下稱次妃。</small>式旌六行之美，<small about="#mwt371" typeof="mw:Transclusion">晉傅咸<span class="book-name">皇后贊</span>：明德馬后，執履貞素，光崇六行，動遵禮度。</small>可册贈淑妃。<small about="#mwt372" typeof="mw:Transclusion">朱注：<span class="book-name">唐書</span>：唐制，皇后而下有貴妃，淑妃、德妃、賢妃，是為夫人。</small>喪事所需，並宜官供。<span class="place">河南</span>尹<span class="name">李適之</span>，<small about="#mwt373" typeof="mw:Transclusion">朱注：<span class="book-name">唐書</span>：開元中，適之擢秦州都督，徙陜州刺史、河南尹。</small>充使監護。非夫清門華胄，積行累功，序於王者之有始有卒，介於嬪御之不僭不濫，是何存榮没哀，視有遇之多也。有子曰<span class="name">鄂王</span>，諱瑶，兼太子太保、使持節<span class="place">幽州</span>大都督事，有故在疚而卒。豈無樂國，今也則亡，匪降自天，云何吁矣。<small about="#mwt374" typeof="mw:Transclusion">朱注：<span class="book-name">舊唐書</span>：鄂王瑤，母皇甫德儀。光王琚，母劉才人。皆玄宗在臨淄邸，以容色見顧，出子朗秀，而母加愛焉。及惠妃承恩，鄂王之母亦漸疏薄。太子瑛、鄂、光王等，謂母氏失職，嘗有怨望。<span class="date" title="737年">開元二十五年</span>，鄂王、光王得罪廢。<span class="book-name">通鑑</span>：楊洄奏太子瑛與瑶、琚，潛搆異謀，宣制廢為庶人，尋賜死城東驛。瑶、琚好學有才識，死不以罪，人皆惜之。</small>有女曰<span class="name">臨晉公主</span>，出降<span class="place">代國</span>長公主子<span class="place">滎陽</span><span class="name">鄭潛耀</span><small about="#mwt375" typeof="mw:Transclusion">一作曜</small>，官曰光祿卿，爵曰駙馬都尉。<small about="#mwt376" typeof="mw:Transclusion">朱注：<span class="book-name">唐書·公主傳</span>：代國公主，睿宗女，名華，字華婉，劉皇后所生，下嫁鄭萬釣。臨晉公主，玄宗女，皇甫淑妃所生，下嫁鄭潛耀，卒大曆時。<span class="book-name">孝友傳</span>：開元中，代國長公主寢疾，潛耀侍左右，累三月不靧面，尚臨晉長公主，歷太僕光祿卿。獨孤及<span class="book-name">鄭駙馬孝行紀</span>：公膚敏而文，生知純孝。<span class="date" title="740年">開元二十八年</span>，尚玄宗第十二女臨晉長公主，嗣滎陽郡公，佩金印、列長戟，垂三十載。</small>昔<span class="name">王儉</span>以公主恩，尚帝女為榮。<small about="#mwt377" typeof="mw:Transclusion">朱注：<span class="book-name">齊書</span>：王儉父僧綽，嫡母武康公主。丹陽尹袁粲聞儉名，言之於明帝，尚陽羡公主，拜駙馬都尉。</small><span class="name">何晏</span>兼關內侯，是亦<span class="dynasty">晉朝</span>歸美。<small about="#mwt378" typeof="mw:Transclusion">朱注：<span class="book-name">魏志</span>：何晏，大將軍進孫，長於宮省，尚金鄉公主，得賜爵為列侯。晏與夏侯玄名盛於時，司馬師亦預焉。師即晉景皇帝也。</small>公主禮承於訓，孝自於心。霜露之感，形於顏色。享祀之數，闕於灑掃。嘗戚然謂左右曰：自我之西，<small about="#mwt379" typeof="mw:Transclusion">自東都歸西都。</small>歲陽載紀。<small about="#mwt380" typeof="mw:Transclusion">注見題下。</small>彼都之外，道里遐絕，聖慈有蓬萊之深，異縣有松檟之阻。思欲輕舉，安得黃鵠。未議巡豫，徒瞻白雲。望<span class="place">闕塞</span>之風煙，尋常涕泗。<small about="#mwt381" typeof="mw:Transclusion">闕塞，即伊闕，注詳詩集。</small>懷<span class="place">伊川</span>之陵谷，恐懼遷移。<small about="#mwt382" typeof="mw:Transclusion">伊川在洛陽。</small>於是下教邑司，爰度碑版。<span class="name">甫</span>忝<span class="name">鄭莊</span>之賓客，遊<span class="name">竇主</span>之園林。<small about="#mwt383" typeof="mw:Transclusion">朱注：鄭莊，注見詩集。　<span class="book-name">漢·東方朔傳</span>：初，帝姑館陶公主號竇太主，<span class="name">爰叔</span>說<span class="name">董偃</span>白主獻<span class="place">長門園</span>，上大悦，主因請上臨山林。應劭曰：公主園中有山，謙不敢稱第，故託山林也。</small>以白頭之<span class="name">嵇</span><span class="name">阮</span>，<small about="#mwt384" typeof="mw:Transclusion">嵇康、阮籍。</small>豈獨步於<span class="name">崔</span><span class="name">蔡</span>。<small about="#mwt385" typeof="mw:Transclusion">崔駰、蔡邕。邕集多碑誄，傳於世。</small>而野老何知，斯文見託，公子汎愛，壯心未已。不論官閥，<span class="name">游</span><span class="name">夏</span>入文學之科。<small about="#mwt386" typeof="mw:Transclusion">朱注：<span class="book-name">後漢·鄭玄傳</span>：仲尼之門，考以四科，回賜之徒，不稱官閥。</small>兼敘哀傷，<span class="name">顏</span><span class="name">謝</span>有后妃之誄。<small about="#mwt387" typeof="mw:Transclusion">顏延之有<span class="book-name">宋文元皇后哀册文</span>，謝莊有<span class="book-name">宋孝武宣貴妃誄</span>。<span class="book-name">南史</span>：敬皇后遷祔山陵，謝朓撰哀冊文，齊世莫及。</small>銘曰：<br/>
　　積氣之清，積陰之靈。<span class="place">漢</span>曲迴月，高堂麗星。驚濤洶洶，過雨冥冥。洗滌蒼翠，誕生娉婷。<br/>
　　<small about="#mwt388" typeof="mw:Transclusion">其一，言妃生有自來。　此鍾清靈之氣，感星月之祥，當風雨之辰而降生也。<br/>
　　揚雄<span class="book-name">元后誄</span>：沙麓之靈，太陰之精。<br/>
　　謝莊<span class="book-name">宣貴妃誄</span>：望月方娥，瞻星比婺。　<span class="book-name">史記</span>：顓項之母女樞，感瑶光貫月之祥。　漢元帝王皇后母李氏，夢月入懷而生后。<br/>
　　先言漢曲驚濤，後言瀟湘片雲，妃蓋楚產耶。</small><br/>
　　婉彼柔惠，迥然開爽。綢繆之故，昔在明兩。恩渥未渝，康哉大往。展如之媛，孰與爭長<small about="#mwt389" typeof="mw:Transclusion">子两切</small>。<br/>
　　<small typeof="mw:Transclusion">其二，言自東宮入侍。<br/>
　　<span class="book-name">易·離</span>象：明两作離，大人以繼明照於四方。儲君繼體，故云明两。<br/>
　　<span class="book-name">書</span>：庶事康哉。　<span class="book-name">易傳</span>：大往小來。<br/>
　　謝莊誄：展如之華，實邦之媛。</small><br/>
　　珩珮是加，翬褕<small about="#mwt390" typeof="mw:Transclusion">余遙二音</small>克備。先德後色，累<small about="#mwt391" typeof="mw:Transclusion">上聲</small>功居位。壼儀孔修，宮教咸遂。王子<small about="#mwt392" typeof="mw:Transclusion">朱作于，誤</small>獎飾，禮亦尊異。<br/>
　　<small about="#mwt393" typeof="mw:Transclusion">其三，言承恩眷而生鄂王。<br/>
　　梁雅樂歌：珩珮流響，纓紱有榮。　畫雞雉于王后之服曰翬褕。<span class="book-name">記</span>：王后禕衣，夫人䄖翟。張華哀冊，法服翬褕。<br/>
　　<span class="book-name">周禮</span>：先婦德而後婦容，所謂先德後色也。<br/>
　　<span class="book-name">後漢·后紀</span>：明帝聿尊先旨，宮教頗修。</small><br/>
　　小苑春深，離宮夜逼。池畔臨風，花間度月<small about="#mwt394" typeof="mw:Transclusion">叶璧吉切，蘇茂相：古韻，月、屑、葉、陌、錫通用。</small>同輦未歸，焚香不息。嗚呼變化，惠好<small about="#mwt395" typeof="mw:Transclusion">去聲</small>終極。<br/>
　　<small about="#mwt396" typeof="mw:Transclusion">其四，記寵盛而終衰也。　武林王錫曰：臨風承春，度月承夜，同輦承苑，焚香承宮，脉理井然。舊本作「花間度月，同輦未歸。池畔臨風，焚香不息」，刊誤無疑。朱氏改「未歸」為「未飾」，義亦未安。<br/>
　　<span class="book-name">詩</span>：惠而好我。</small><br/>
　　<span class="name">馮<small about="#mwt397" typeof="mw:Transclusion">音憑</small>相</span><small about="#mwt398" typeof="mw:Transclusion">去聲</small>視祲，<span class="name">太史</span>書氛。藏舟晦色，逝水寒文。翠幄成<small about="#mwt399" typeof="mw:Transclusion">成疑作滅</small>彩，金爐羆燻。<span class="place">燕</span><small about="#mwt400" typeof="mw:Transclusion">平聲</small><span class="place">趙</span>一馬，<span class="place">瀟湘</span>片雲。<br/>
　　<small about="#mwt401" typeof="mw:Transclusion">其五，傷身卒而神遊也。　藏舟，不復遊苑。翠幄，喪在宮中。燕趙瀟湘，魂氣自北而南。<br/>
　　<span class="book-name">東京賦</span>：馮相觀祲。注：祲，陰陽氣相侵也。<span class="book-name">周禮</span>有馮相氏，又有太史氏。　<span class="book-name">左傳</span>：分至啟閉，必書雲物。<br/>
　　藏舟，見<span class="book-name">莊子</span>。<br/>
　　顏延之誄文：素軒滅采。</small><br/>
　　恍惚餘跡，蒼茫具美。王子國除，匪他之耻。公主愁思<small about="#mwt402" typeof="mw:Transclusion">去聲</small>，永懷於彼。日居月諸，丘隴荊杞。<br/>
　　<small about="#mwt403" typeof="mw:Transclusion">其六，誌歿後荒涼之狀。<br/>
　　<span class="book-name">詩</span>：日居月諸。　桓譚<span class="book-name">新論</span>：墳墓生荊棘。</small><br/>
　　巖巖<span class="name">禹</span>鑿，瀰瀰<span class="place">伊川</span>。列樹拱矣，豐碑闕<small about="#mwt404" typeof="mw:Transclusion">一作缺</small>然。爰謀述作，欻就雕鐫。金石照地，蛟龍下<small about="#mwt405" typeof="mw:Transclusion">去聲</small>天。<br/>
　　<small about="#mwt406" typeof="mw:Transclusion">其七，敘歷久而作墓碑。　龍門、伊水，皆東都也。<br/>
　　<span class="book-name">詩</span>：維石巖巖。　<span class="book-name">史記</span>：禹鑿龍門。　<span class="book-name">詩</span>：河水瀰瀰。　<span class="book-name">春秋</span>：遷陸渾之戎於伊川。<br/>
　　<span class="book-name">左傳</span>：墓木拱矣。　<span class="book-name">史記</span>：其儀闕然湮滅。<br/>
　　金石，見<span class="book-name">八哀詩</span>注。　張潛曰：蛟龍，指碑傍所刻之龍文。</small><br/>
　　<span class="name">少<small about="#mwt408" typeof="mw:Transclusion">去聲</small>室</span>東立，繚垣西走。佛寺在前，宮橋在後。維山有麓，與碑不朽。維水有源，與詞永久。<br/>
　　<small about="#mwt409" typeof="mw:Transclusion">其八，言勒銘以垂後世。　少室，山名。繚垣，墓牆。<br/>
　　銘詞連章累敘，八句換韻，倣沈約<span class="book-name">安陸昭王碑文</span>，其典雅風秀，則又四言古詩之遺派也。</small><br/>
　　<small about="#mwt410" typeof="mw:Transclusion">馬端臨曰：<span title=" 文獻通考·卷二百三十一·經籍考五十八·陳子昂集十卷：陳拾遺詩語高妙，絶出齊、梁，誠如先儒之論。至其他文，則不脱偶儷卑弱之體，未見其有以異於王、楊、沈、宋也。" class="source">拾遺詩語高妙，至他文不脱偶儷，未見其異於王楊沈宋也</span>。<br/>
　　張潛曰：莊重周悉，雖有駢辭，無傷於體。漢誌銘多用對句，正自有據。末記鄭駙馬以碑見託，古人作一文，必著來歷，則其不輕見諾可知矣。<br/>
　　按：作碑版文字，取敘述德行功績，使可傳於後世。此係宮妃墓碑，絕無素行可載，若寥寥記敘，又少矞皇氣象。故不得不假六朝之藻麗，以寓追悼之哀詞，此作者之善於經構體裁也。其於皇甫母子事，含蓄不露，得<span class="book-name">春秋</span>為尊者諱之法。</small><br/>
　　<span id="tang_gu_wan_nian_xian_jun_jing_zhao_du_shi_mu_zhi" about="#mwt411" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#tang_gu_wan_nian_xian_jun_jing_zhao_du_shi_mu_zhi" class="mw-selflink-fragment">唐故萬年縣君京兆杜氏墓誌</a></span><br/>
　　<span class="name">甫</span>以世之錄行跡、示將來者多矣，大抵家人賄賂，詞客阿諛，真偽百端，波瀾一揆。夫載筆光芒於金石，作程通達於神明，立德不孤，揚名歸實，可以發皇內則，標格女史，竊見於<span class="place">萬年縣</span>君得之矣。其先系統於<span class="name">伊祁</span>，<small about="#mwt412" typeof="mw:Transclusion">注見前。</small>分姓於<span class="name">唐杜</span>，<small about="#mwt413" typeof="mw:Transclusion">朱注：<span class="book-name">左傳</span>：穆叔如晉范宣子，問曰：「古人有言，死而不朽。昔匄之祖，自虞以上為陶唐氏，在夏為御龍氏，在商為豕韋氏，在周為唐杜氏，晉主夏盟為范氏，其是之謂乎」，穆叔曰：「以豹所聞，此之謂世祿，非不朽也」。</small>吾祖也，吾知之。<small about="#mwt414" typeof="mw:Transclusion"><span class="book-name">左傳</span>：郯子來朝，昭子問曰：「少昊氏以鳥名官，何故也」，郯子曰：「吾祖也，吾知之」。</small>遠自<span class="dynasty">周</span>室，迄於聖代，傳之以仁義禮智信，列之以公侯伯子男。<span class="book-name">春秋傳</span>云<span class="name">穆叔</span>謂之世祿，其在茲乎。曾祖某，<small about="#mwt415" typeof="mw:Transclusion">名無考。</small><span class="dynasty">隋</span><span class="place">河內郡</span>司功、<span class="place">獲嘉縣</span>令。王父某，<small about="#mwt416" typeof="mw:Transclusion">名依藝。</small>皇朝監察御史、<span class="place">洛州</span><span class="place">鞏縣</span>令，前朝咸以士林取貴，宰邑成名。考某，<small about="#mwt417" typeof="mw:Transclusion">名審言。</small>修文館學士、尚書膳部員外郎，天下之人謂之才子。兄<span class="name">升</span>，國史有傳，縉紳之士，誄為孝童。<small about="#mwt418" typeof="mw:Transclusion">事詳下篇。</small>故美玉多出於<span class="name">崑山</span>，明珠必傳於<span class="name">滄海</span>。蓋縣君受中和之氣，成肅雍之德，其來尚矣，作配君子，實為好仇。<span class="place">河東</span>裴君，諱榮期，見任<span class="name">濟王</span>府錄事參軍，入在清通，同行領袖，素髮相敬，朱紱有光。縣君既早習於家風，以陰教為己任，執婦道而純一，與禮法而終始，可得聞也。昔舅没姑老，承順顏色，侍歷年之寢疾，力不暇於須臾。苟便於人，皆在於手，淚積而形骸奪氣，憂深而巾櫛生塵。<small about="#mwt419" typeof="mw:Transclusion">張云：不暇盥沐也。</small>尊卑之道然，固出自於天性，孝養哀送，名流稱仰，允所謂能循法度，則可以承先祖，供給祭祀矣。惟其矜莊門戶，節制差服，功成則運，有若四時，物或猶乖，匪踰終日。黼畫組就之事，<small about="#mwt420" typeof="mw:Transclusion"><span class="book-name">周禮·典絲</span>：凡祭祀，供黼畫組就之物。</small>割烹煎和之宜，規矩數及於親姻，脱落頗盈於歲序。<small about="#mwt421" typeof="mw:Transclusion">張云：不拘拘較量也。</small>若其先人後己，上下敦睦，縣<small about="#mwt422" typeof="mw:Transclusion">胡捐切</small>罄知歸，揖讓惟久。在嫂叔，則有<span class="name">謝氏</span>光小郎之才，<small about="#mwt423" typeof="mw:Transclusion">朱注：<span class="book-name">晉書</span>：<span class="name">王凝之</span>妻<span class="name">謝氏</span>，字道韞。<span class="name">獻之</span>與客談詞，理將屈，<span class="name">道韞</span>遣婢白<span class="name">獻之</span>曰：「欲與小郎解圍」，乃施青紗步障自蔽，論<span class="name">獻之</span>前義，客不能屈。</small>於姊姒，則有<span class="name">鍾琰</span>洽介婦之德。<small about="#mwt424" typeof="mw:Transclusion">朱注：<span class="book-name">晉書</span>：王渾妻鍾氏，字琰，聰慧弘雅，博覽記籍，禮儀法度為中表所則。<span title="晉書·卷九十六·列傳第六十六·列女傳：渾弟湛妻郝氏亦有德行，琰雖貴門，與郝雅相親重，郝不以賤下琰，琰不以貴陵郝，時人稱「鐘夫人之禮，郝夫人之法」。" class="sectional">適渾弟湛妻郝氏，亦有德行，琰雖貴門，與，郝不以賤下琰，琰不以貴凌郝，時人稱鍾夫人之禮，郝夫人之法云</span>。</small>周給不礙於親疏，汎愛無擇於良賤。至如星霜伏臘，軒騎歸寧，慈母每謂於飛來，幼童亦<small about="#mwt425" typeof="mw:Transclusion">一作方</small>生乎感悦。加以詩書潤業，導誘為心，遏悔吝於未萌，驗是非於往事。內則置諸子於無過之地，外則使他人見賢而思齊。爰自十載已還，默契一乘之理。<small about="#mwt426" typeof="mw:Transclusion">朱注：<span class="book-name">法華經</span>：十方佛土中，惟有一乘法，無二亦無三，除佛方便說。</small>絕葷血於禪味，混出處於度門。<small about="#mwt427" typeof="mw:Transclusion">朱注：<span class="book-name">華嚴疏鈔</span>：<span class="book-name">賢劫經</span>中說，佛有八萬四千諸度法門，菩薩行時，便能通達諸度法門。</small>喻筏之文字不遺，開卷而音義皆達，母儀用事，家相遵行矣。至於膳食滑甘之美，䪐結縫線之難，展轉忽微，欲參謀而縣<small about="#mwt428" typeof="mw:Transclusion">胡涓切</small>解。<small about="#mwt429" typeof="mw:Transclusion">朱注：<span class="book-name">莊子</span>：古者謂是帝之縣解。郭象曰：以有繫者為縣，則無繫者縣解也。縣解而性命之情得矣。</small>指麾補合，猶取則於垂成。其積行累功，不為熏修所住著<small about="#mwt430" typeof="mw:Transclusion">直略切</small>，有如此者。靈山鎮地，長吐煙雲。德水連天，自浮聖象。則其著心定慧，豈近<small about="#mwt431" typeof="mw:Transclusion">一作遙</small>於揚搉者哉。<small about="#mwt432" typeof="mw:Transclusion">張云：言非關獎飾也。朱注：二句今本訛缺。</small>天寶元年某月八日，終於<span class="place">東京</span><span class="place">仁風里</span>，春秋若干，示諸生滅相。越六月二十九日，遷殯於<span class="place">河南縣</span><span class="place">平樂鄉</span>之原，禮也。嗚呼哀哉，琴瑟罷聲，蘋蘩晦色，骨肉號兮天地感，中外痛兮鬼神惻。有子，長曰<span class="name">朝列</span>。次<span class="name">朝英</span>，<span class="place">北海郡</span><span class="place">壽光</span>尉。次朝牧。女，長適<span class="name">獨孤氏</span>，次<span class="name">閻氏</span>，皆禀自胎教，成於妙年。厥初寢疾也，惟長女在，<span class="name">列</span><small about="#mwt434" typeof="mw:Transclusion">一作側</small>、<span class="name">英</span>、<span class="name">牧</span>或以遊以宦，莫獲同<span class="name">曾氏</span>之<span class="name">元</span><span class="name">申</span>。號而不哭，傷斷鄰里，悠哉少女，未始聞哀，又是酸鼻<small about="#mwt435" typeof="mw:Transclusion">一本作始聞哀酸鼻</small>。嗚呼，縣君有語曰：「可以褐衣歛我，起塔而葬」，<span class="name">裴公</span>自以從大夫之後，成縣君之榮，愛禮實深，遺意蓋闕。但褐衣在斂，而幽隧爰封，其所廞<small about="#mwt436" typeof="mw:Transclusion">虛金切</small>飾，<small about="#mwt437" typeof="mw:Transclusion"><span class="book-name">說文</span>：廞，陳輿服於庭也。<span class="book-name">周禮</span>：廞大裘。</small>咸遵儉素。眷茲邑號，未降天書，各有司存，成之不日。嗚呼哀哉，有兄子曰<span class="name">甫</span>，制服於斯，紀德於斯，刻石於斯。或曰：豈孝童之猶子與，奚孝義之勤若此。<span class="name">甫</span>泣而對曰：「非敢當是也，亦為報也」。<span class="name">甫</span>昔臥病於我諸姑，<small about="#mwt438" typeof="mw:Transclusion">黃鶴曰：臥病於我諸姑，意公之母早亡，而育於姑也。</small>姑之子又病，問女巫，巫曰：「處楹之東南隅者吉」，姑遂易子之地以安我。我用是<small about="#mwt439" typeof="mw:Transclusion">一作自用</small>存，而姑之子卒，後乃知之於走使。<span class="name">甫</span>嘗有說於人，客將出涕，感者久之，相與定諡曰義。君子以為<span class="place">魯</span>義姑者，遇暴客於郊，抱其所攜，棄其所抱，以割私愛，<small about="#mwt441" typeof="mw:Transclusion">朱注：<span class="book-name">烈女傳</span>：齊攻魯，至郊，遥見一婦人，攜一兒，抱一子。及軍至，乃棄抱者而抱攜者，將欲射之，遂止而問曰：「所抱者誰之子」，對曰：「兄之子」，「所棄者誰」，曰：「己之子也」，軍曰：「何棄所生而抱兄子」，對曰：「子之與母，私愛也。姪之於姑，公義也。背公向私，妾不為也」，齊軍曰：「魯郊有婦人猶持節行，況朝廷乎」，遂回軍不伐。魯君聞之，賜一束帛，號曰義姑。</small>縣君有焉。是以舉茲一隅，昭彼百行，銘而不韻，蓋情至無文。其詞曰：嗚呼，有<span class="dynasty">唐</span>義姑，<span class="place">京兆</span><span class="name">杜氏</span>之墓<br/>
　　<small about="#mwt442" typeof="mw:Transclusion">張潛曰：敘閨中事，入如許深致語，少陵之文，本自過人，反以詩掩耳。</small><br/>
　　<span id="tang_gu_fan_yang_tai_jun_lu_shi_mu_zhi" about="#mwt443" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#tang_gu_fan_yang_tai_jun_lu_shi_mu_zhi" class="mw-selflink-fragment">唐故范陽太君盧氏墓誌</a></span><br/>
　　五代祖<span class="name">柔</span>，<span class="dynasty">隋</span>吏部尚書、容城侯。大父<span class="name">元懿</span>，是<span class="place">渭南</span>尉。父<span class="name">元哲</span>，是<span class="place">廬州</span><span class="place">慎縣</span>丞。維天寶三載五月五日，故修文館學士著作郎<span class="place">京兆</span>杜府君諱某<small about="#mwt444" typeof="mw:Transclusion">審言</small>之繼室，<span class="place">范陽縣</span>太君<span class="name">盧氏</span>，卒於<span class="place">陳留郡</span>之私第，春秋六十有九。嗚呼，以其載八月，旬有一日發引，歸葬於<span class="place">河南</span>之<span class="place">偃師</span>。以是月三十日庚申，將入著作之大塋，在縣<span class="name">首陽</span>之東原。我太君用甲之穴，禮也。墳南去大道百二十步奇三尺，北去<span class="name">首陽山</span>二里，凡塗車芻靈、設熬置銘之名物，<small about="#mwt445" typeof="mw:Transclusion">朱注：<span class="book-name">禮記</span>：舍人共飯米熬穀。注：熬者，煎穀也。將塗設於棺旁，所以惑蚍蜉不至棺也。<span class="book-name">儀禮·士喪禮</span>：為銘各以其物。</small>加庶人一等，蓋遵儉素之遺意。塋內，西北去府君墓二十四步，則壬甲可知矣。遣奠之祭畢，一二家相進曰：斯至止，將欲啟府君之墓門，安靈櫬於其右，豈廞飾未具，時不練與。前夫人<span class="name">薛氏</span>之合葬也，初太君令之，諸子受之，流俗難之，太君易之。今茲順壬取甲，又遺意焉。嗚呼孝哉，孤子<span class="name">登</span>，號如嬰兒，視無人色。且左右僕妾，洎厮役之賤，皆蓬首灰心，嗚呼流涕，寧或一哀所感，片善不忘而已哉。實惟太君，積德以常，臨下以恕，如地之厚，從<small about="#mwt446" typeof="mw:Transclusion">一作敬</small>天之和，運陰教之名數，秉女儀之標格。嗚呼，得非<span class="name">太公</span>之後，必<span class="place">齊</span>之<span class="name">姜</span>乎<small about="#mwt447" typeof="mw:Transclusion">朱注：<span class="book-name">韻會</span>：姜氏封於盧，以國為氏，出范陽。</small><span class="name">薛氏</span>所生子，適<small about="#mwt448" typeof="mw:Transclusion">丁歷切</small>曰某，<small about="#mwt449" typeof="mw:Transclusion">閑</small>故朝議大夫、<span class="place">兖州</span>司馬。<small about="#mwt450" typeof="mw:Transclusion"><span class="book-name">舊書·職官志</span>：朝議大夫，文散官，正五品下階。兖州為上州，上州司馬，從五品下階。</small>次曰<span class="name">升</span><small about="#mwt451" typeof="mw:Transclusion"><span class="book-name">唐書</span>作并</small>，幼卒，報復父讎，國史有傳。<small about="#mwt452" typeof="mw:Transclusion">朱注：<span class="book-name">舊書·杜審言傳</span>：審言貶授吉州司戶參軍，與州僚不協。司馬周季重與司戶郭若訥，共構審言罪狀，繫獄，將因事殺之。既而季重等府中酣讌，審言子并，年十三，懷刃擊之，季重中傷死，而并亦為左右所殺。季重臨死曰：「我不知審言有孝子，郭若訥誤我至此」。審言因此免官還東都，自為文祭并，士友咸哀并孝烈，蘇頲為墓誌，劉允濟為祭文。</small>次曰<span class="name">專</span>，歷<span class="place">開封</span>尉，先是不祿。息女，長適<span class="place">鉅鹿</span><span class="name">魏上瑜</span>，<span class="place">蜀</span>縣丞。次適<span class="place">河東</span><span class="name">裴榮期</span>，<span class="name">濟王</span>府錄事。次適<span class="place">范陽</span><span class="name">盧正鈞</span>，<span class="name">平陽郡</span>司倉參軍。嗚呼，三家之女，又皆前卒。而某等夙遭內艱，有長自太君之手者，至於昏姻之禮，則盡是太君主之。慈恩穆如，人或不知者，咸以為<span class="name">盧氏</span>之腹生也。然則某等，亦不無平津孝謹之名於當世矣。<small about="#mwt453" typeof="mw:Transclusion">朱注：<span class="book-name">漢書</span>：公孫弘養後母孝敬，後母卒，服喪三年。元朔中，為丞相，封平津侯。</small><span class="name">登</span>即太君所生，前任<span class="place">武康</span>尉。二女，曰適<span class="place">京兆</span><span class="name">王佑</span>，任<span class="place">硤石</span>尉。曰適<span class="place">會稽</span><span class="name">賀撝</span>，卒<span class="place">常熟</span>主簿。其往也，既哭成位，有若冢婦同郡<span class="name">盧氏</span>。<small about="#mwt454" typeof="mw:Transclusion">朱云：當作清河崔氏。</small>介婦<span class="place">滎陽</span><span class="name">鄭氏</span>，<span class="place">鉅鹿</span><span class="name">魏氏</span>，<span class="place">京兆</span><span class="name">王氏</span>，女通諸孫三十人，內宗外宗寖以疏闊者，或玄纁玉帛，自他日互有所至。若以<span class="name">杜氏</span>之葬，近於禮而可觀，而家人亦不敢以時繼年。<small about="#mwt455" typeof="mw:Transclusion"><span class="book-name">禮</span>：大夫三月而葬，故不敢踰時。</small>式志之金石，銘曰：太君之子，朝議所尊。貴因長子，澤就私門。亳邑之都，終天之地。享年不久，殁而猶視。<small about="#mwt456" typeof="mw:Transclusion">朱注：潘岳<span class="book-name">馬汧督誄</span>：沒而猶眡。眡，與視同。</small><br/>
　　<small about="#mwt457" typeof="mw:Transclusion">錢謙益曰：此誌，代其父閑作也。薛氏所生子，曰閑，曰升，曰專。太君所生，曰登。誌云「某等宿遭內艱，長自太君之手者」，知其代父作也。又曰「升幼卒，專先是不祿」，則知閑尚無恙也。黃鶴以為代登作，又疑閑已卒，何不考之甚也。元誌云「閑為奉天令」，是時尚為兗州司馬。閑之卒，蓋在天寶間，而其年不可考矣。公母崔氏，此云冢婦盧氏，誤。以<span class="book-name">祭外祖祖母文</span>及張燕公<span class="book-name">義陽王碑</span>考之，甚明，而作年譜者曲為之說曰，先生之母微，故沒而不書。或又大書於世系曰母盧氏，生母崔氏。其敢為誕妄如此。朱注：按誌云故朝議大夫兗州司馬，猶<span class="book-name">漢書·李廣傳</span>所云故李將軍，非謂已沒也。舊譜殆因故字誤。但閑時為兗州司馬，而誌、傳俱云終奉天令。考奉天為次赤縣，唐制京縣令正五品上階。閑自兗州司馬授奉天令，蓋從五品陞前正五品也。公東郡趨庭之後，閑即丁太君憂，必服闋補此官耳。又云：盧氏乃崔氏之訛，極有據。但崔之郡望為清河，此曰同郡，疑并誤。<br/>
　　杜文傳世無幾，舊刻既少疏箋，又多舛字，令讀者不能終篇。茲參善本，以訂刀筆之差訛，復採名註，以暢文義之隱奧。庶幾心目朗然，不致蓄疑難辯也。</small><br/>
　　<span id="tang_jian_jiao_gong_bu" about="#mwt443" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#tang_gu_fan_yang_tai_jun_lu_shi_mu_zhi" class="mw-selflink-fragment">唐檢校工部員外郎杜君墓係銘</a></span><small about="#mwt458" typeof="mw:Transclusion">并序</small><span class="name right">元　稹</span><br/>
　　敘曰：余讀詩至<span class="name">杜子美</span>，而知大小之有總萃焉。始<span class="name">堯</span><span class="name">舜</span>時，君臣以賡歌相和。是後詩人繼作，歷<span class="dynasty">夏</span><span class="dynasty">殷</span><span class="dynasty">周</span>千餘年。<span class="name">仲尼</span>緝拾選練，取其干預教化之尤者三百篇，其餘無聞焉。騷人作而怨憤之態繁，然猶去<span class="book-name">風</span><span class="book-name">雅</span>日近，尚相比擬。<span class="dynasty">秦</span><span class="dynasty">漢</span>以還，採詩之官既廢，天下俗<small about="#mwt459" typeof="mw:Transclusion">一作妖</small>謠民謳，歌頌諷賦，曲度嬉戲之詞，亦隨時間作。至<span class="name">漢武帝</span>賦<span class="book-name">柏梁</span>詩而七言之體興，<span class="name">蘇子卿</span><span class="name">李少卿</span>之徒，尤工為五言，雖句讀文律各異，雅<span class="place">鄭</span>之音亦雜，而詞意簡遠，指事言情，自非有為而為，則文不妄作。建安之後，天下文士遭罹兵戰，曹氏父子，鞍馬間為文，往往横槊賦詩，其遒文壯節<small about="#mwt460" typeof="mw:Transclusion">一無文節字</small>，抑揚怨<small about="#mwt461" typeof="mw:Transclusion">一作冤</small>哀悲離之作，尤極於古。<span class="dynasty">晉</span>世風概稍存，<span class="dynasty">宋</span><span class="dynasty">齊</span>之間，教失根本，士子以簡慢矯飾，歙習舒徐相尚，文章以風容色澤，放曠<small about="#mwt462" typeof="mw:Transclusion">一作蕩</small>精清為高，蓋吟寫性靈，流連光景之文也。意義格力，固無取焉。陵遲至於<span class="dynasty">梁</span><span class="dynasty">陳</span>，淫豔刻飾，佻巧小碎之詞劇，又<span class="dynasty">宋</span><span class="dynasty">齊</span>之所不取也。<span class="dynasty">唐</span>興，學官大振，歷世之文，能者互出，而又<span class="name">沈</span><span class="name">宋</span>之流，研練精切，穏順聲勢，謂之為律詩。由是而後，文變之體<small about="#mwt463" typeof="mw:Transclusion">一作文體之變</small>極焉。然而莫不好古者遺近，務華者去實，效<span class="dynasty">齊</span><span class="dynasty">梁</span>則不逮於<span class="dynasty">魏</span><span class="dynasty">晉</span>，工樂府則力屈於五言。律切則骨格不存，閒暇則纖穠莫備。至於<span class="name">子美</span>，蓋所謂上薄<span class="book-name">風</span><span class="book-name">雅</span><small about="#mwt464" typeof="mw:Transclusion">元集作<span class="book-name">騷</span></small>，下該<span class="name">沈</span><span class="name">宋</span>，言奪<span class="name">蘇</span><span class="name">李</span>，氣吞<span class="name">曹</span><span class="name">劉</span>，掩<span class="name">顏</span><span class="name">謝</span>之孤高，雜<span class="name">徐</span><span class="name">庾</span>之流麗，盡得古今<small about="#mwt465" typeof="mw:Transclusion">一作人</small>之體勢，而兼文<small about="#mwt466" typeof="mw:Transclusion">劉後村作文，一作人</small>人之所獨專矣<small about="#mwt467" typeof="mw:Transclusion">一有如字</small>。使<span class="name">仲尼</span>考鍛其旨要，尚不知貴<small about="#mwt468" typeof="mw:Transclusion">一作圖</small>其多乎哉。苟以為能所不能，無可無不可，則詩人以來，未有如<span class="name">子美</span>者。是時<span class="place">山東</span>人<span class="name">李白</span>，亦以奇文取稱，時人謂之<span class="name">李</span><span class="name">杜</span>。余觀其壯浪縱恣，擺去拘束，模寫物象及樂府歌詩，誠亦差肩於<span class="name">子美</span>矣。至若鋪陳終始，排比聲韻，大或千言，次猶數百，辭氣豪<small about="#mwt469" typeof="mw:Transclusion">一作奮</small>邁而風調清深，屬對律切而脱棄凡近，則<span class="name">李</span>尚不能歷其藩翰，況堂<small about="#mwt470" typeof="mw:Transclusion">一作壺</small>奧乎。予嘗欲條析其文，體别相附，與來者為之準，特病懶未就爾<small about="#mwt471" typeof="mw:Transclusion">一無爾字</small>。適<small about="#mwt472" typeof="mw:Transclusion">一有遇字</small><span class="name">子美</span>之孫<span class="name">嗣業</span>，啟<span class="name">子美</span>之柩<small about="#mwt473" typeof="mw:Transclusion">一有之字</small>，襄祔事於<span class="place">偃師</span>，途次於<span class="place">荊</span><small about="#mwt474" typeof="mw:Transclusion">一有楚字</small>，雅知余愛言其大父之為文，拜余為誌。辭不能絕，余因係其官閥而銘其卒葬云。<br/>
　　係曰：<span class="dynasty">晉</span>當陽成侯姓杜氏，下十世而生<span class="name">依藝</span>，令於<span class="place">鞏</span>。<span class="name">依藝</span>生<span class="name">審言</span>，<span class="name">審言</span>善詩，官至膳部員外郎。<span class="name">審言</span>生<span class="name">閑</span>，<span class="name">閑</span>生<span class="name">甫</span>，<span class="name">閑</span>為<span class="place">奉天</span>令。<span class="name">甫</span>字子美，天寶中，獻<span class="book-name">三大禮賦</span>，<span class="name">明皇</span>奇之，命宰相試文，文善，授右衛率府胄曹。屬京師亂，步謁行在，拜左拾遺。歲餘，以直言失官，出為<span class="place">華州</span>司功，尋遷<span class="place">京兆</span>功曹。<span class="place">劍南</span>節度使<span class="name">嚴武</span>狀為工部員外參謀軍事。旋又棄去，扁舟下<span class="place">荊</span><span class="place">楚</span>間，竟以寓卒，旅殯<span class="place">岳陽</span>，享年五十有九。夫人<span class="place">弘農</span>楊氏女，父曰司農少卿<span class="place">怡</span>，四十九年而終。嗣子曰<span class="name">宗武</span>，病不克葬，歿，命其子<span class="name">嗣業</span>。<span class="name">嗣業</span>以家貧，無以給喪，收拾乞丐，焦勞晝夜，去<span class="name">子美</span>殁餘四十年，然後卒先人之志，亦足為難矣。<br/>
　　銘曰：維元和之癸巳，粤某月某日之佳辰，合窆我<span class="name">杜子美</span>於<span class="place">首陽</span>之山前<small about="#mwt476" typeof="mw:Transclusion">叶慈鄰切</small>。嗚呼，千載而下，曰：此文先生之古墳。<br/>
　　<small about="#mwt477" typeof="mw:Transclusion">昌黎並推李杜文章，元公獨謂李不能歷其藩翰，自此論定。後來評杜者多尊信其語，舊史所以詳錄此文也。</small><br/>
  <span id="du_gong_bu_xiao_ji_xu" about="#mwt443" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#tang_gu_fan_yang_tai_jun_lu_shi_mu_zhi" class="mw-selflink-fragment">杜工部小集序</a></span><span class="right"><span class="name">樊　晃</span><small about="#mwt478" typeof="mw:Transclusion">潤州刺史</small></span><br/>
　　工部員外郎<span class="name">杜甫</span>字子美，膳部員外郎<span class="name">審言</span>之孫。至德初，拜左拾遺，直諫忤旨，左轉。薄遊<span class="place">隴</span><span class="place">蜀</span>，殆十年矣。黃門侍郎<span class="name">嚴武</span>，總戎全<span class="place">蜀</span>，君為幕賓，白首為郎，待之客禮。屬契闊湮阨，東歸<span class="place">江陵</span>，緣<span class="place">湘</span><span class="place">沅</span>而不返，痛矣夫。文集六十卷，行於<span class="name">江</span><span class="name">漢</span>之南。常蓄東遊之志，竟不就。屬時方用武，斯文將墜，故不為東人之所知。<span class="name">江</span>左詞人所傳誦者，皆公之戲題劇論耳，曾不知君有大雅之作，當今一人而已。今採其遺文，凡二百九十篇，各以事<small about="#mwt479" typeof="mw:Transclusion">一作志</small>類，分為六卷，且<small about="#mwt480" typeof="mw:Transclusion">一作直</small>行於<span class="name">江</span>左。君有子<span class="name">宗文</span><span class="name">宗武</span>，近知所在，漂寓<span class="place">江陵</span>，冀求其正集，續當論次云。<br/>
　　<small about="#mwt481" typeof="mw:Transclusion">樊氏初求遺稿，僅得二百九十篇。經宋人搜輯，漸次集為完編，諸家採錄之功，誠不可没也。</small><br/>
  <span id="du_du_gong_bu_shi_ji_xu" about="#mwt443" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#tang_gu_fan_yang_tai_jun_lu_shi_mu_zhi" class="mw-selflink-fragment">讀杜工部詩集序</a></span><small about="#mwt482" typeof="mw:Transclusion">此下皆宋人</small><span class="right"><span class="name">孫　僅</span><small about="#mwt483" typeof="mw:Transclusion">官給事中</small></span><br/>
　　敘曰：五常之精，萬象之靈，不能自文，必委其精、萃其靈於偉傑之人以渙發焉。故文者，天地真粹之氣也，所以君五常、母萬象也。縱出横飛，疑無涯隅，表乾裏坤，深入隱奧。非夫腹五常精，心萬象靈，神合冥會，則未始得之矣。夫文各一而所以用之三，謀、勇、正之謂也。謀以始意，勇以作氣，正以全道。苟意亂思率，則謀沮矣。氣萎體瘵，則勇喪矣。言蒭辭蕪，則正塞矣。是三者，迭相羽翼以濟乎用也，備則氣淳而長，剥則氣散而涸。中古而下，文道繁富，<span class="book-name">風</span>若<span class="dynasty">周</span>、<span class="book-name">騷</span>若<span class="dynasty">楚</span>、文若<span class="dynasty">西漢</span>，咸角然天出，萬世之衡軸也。後之學者，瞽實聾正，不守其根而好其枝葉，由是日誕月豔，蕩而莫返。<span class="name">曹</span><span class="name">劉</span><span class="name">應</span><span class="name">楊</span>之徒唱之，<small about="#mwt484" typeof="mw:Transclusion">曹植、劉楨、應璩、楊修。</small><span class="name">沈</span><span class="name">謝</span><span class="name">徐</span><span class="name">庾</span>之徒和之。<small about="#mwt485" typeof="mw:Transclusion">沈約、謝靈運、徐陵、庾信。</small>爭柔鬭葩，聯組擅繡，萬鈞之重，爍為錙銖，真粹之氣，殆將滅矣。洎夫子之為也，剔<span class="dynasty">陳</span><span class="dynasty">梁</span>，亂<span class="dynasty">齊</span><span class="dynasty">宋</span>，抉<span class="dynasty">晉</span><span class="dynasty">魏</span>，瀦其淫波，遏其煩聲，與<span class="dynasty">周</span><span class="dynasty">楚</span><span class="dynasty">西漢</span>相準的。其敻邈高聳，則若鑿太虛而噭萬籟。其馳驟怪駭，則若仗天策而騎箕尾。其首截峻整，則若儼鉤陳而界雲漢。樞機日月，開闔雷電，昂昂然神其謀，挺其勇，握其正，以高視天壤，趨入作者之域，所謂真粹氣中人也。公之詩，支而為六家，<span class="name">孟郊</span>得其氣焰，<small about="#mwt486" typeof="mw:Transclusion">劉後村曰：孟郊烏有氣焰，謂得杜之氣骨可也。</small><span class="name">張籍</span>得其簡麗，<span class="name">姚合</span>得其清雅，<span class="name">賈島</span>得其奇僻，<span class="name">杜牧</span>、<span class="name">薛能</span>得其豪健，<span class="name">陸龜蒙</span>得其贍博，<small about="#mwt488" typeof="mw:Transclusion">後村曰：能非牧比，不可並稱，龜蒙之詩，亦非贍博。</small>皆出公之奇偏爾，尚軒軒然自號一家，爀世烜俗，後人師擬不暇，矧合之乎。<span class="book-name">風</span><span class="book-name">騷</span>而下，<span class="dynasty">唐</span>而上，一人而已，是知<span class="dynasty">唐</span>之言詩，公之餘波及爾。於戲，以公之才，宜器大任，而顛沛寇虜，汩没蠻夷者，屯於時耶，戾於命耶，將天嗜厭代，未使斯文大振耶。雖道抑當世，而澤化後人，斯不朽矣。因覽公集，輒洩其憤以書之。<br/>
　　<small about="#mwt489" typeof="mw:Transclusion">孫僅，字鄰幾，汝陽人。宋真宗<span class="date" title="999年">咸平二年</span>進士，知浚儀令，歷左諫議大夫，知河中府，復進給事中。有文集五十卷。</small><br/>
　　<span id="ti_du_zi_mei_bie_ji_hou" about="#mwt443" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#tang_gu_fan_yang_tai_jun_lu_shi_mu_zhi" class="mw-selflink-fragment">題杜子美别集後</a></span><span class="name right">蘇舜欽</span><br/>
　　<span class="name">杜甫</span>本傳云有集六十卷，今所存者才二十卷，又未經學者編緝，古律錯亂，前後不倫，蓋不為近世所尚，墜逸過半。吁，可痛閔也。<span class="name">天聖</span>末，<span class="name">昌黎</span>韓綜官華下，於民間傳得號<span class="book-name">杜工部别集</span>者，凡五百篇。予參以舊集，削其同者，餘三百篇。<span class="name">景祐</span>初，僑居<span class="place">長安</span>，於<span class="name">王緯</span>主簿處又獲一集。三本相從，復擇得八十餘首，皆豪邁哀頓，非昔之攻詩者所能依倚，以知亦出於斯人之胸中。念其亡去甚多，意必皆在人間，但不落好事家，未布耳。今以所得，雜錄成一策，題曰<span class="book-name">老杜别集</span>。俟尋購僅足，當與舊本重編次之。又本傳云旅于<span class="place">耒陽</span>，<span class="date" title="766年">永泰二年</span>，啗牛肉白酒，一夕而卒。此詩中乃有<span class="book-name">大曆三年白帝城放船出瞿塘將適江陵</span>之作及<span class="book-name">大曆五年追酬高蜀州見寄</span>，舊集亦有「大曆二年調玉鼎」之句，是不卒於<span class="name">永泰</span>，史氏誤文也。覽者無以此為異。<span class="name">景祐</span><small about="#mwt491" typeof="mw:Transclusion">仁宗年號</small>某年十二月十五日<span class="place">長安</span>題。<br/>
  <span id="du_gong_bu_ji_xu" about="#mwt443" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#tang_gu_fan_yang_tai_jun_lu_shi_mu_zhi" class="mw-selflink-fragment">杜工部集序</a></span><span class="right"><span class="name">王　洙</span><small about="#mwt492" typeof="mw:Transclusion">翰林學士</small></span><br/>
　　<span class="name">杜甫</span>，字子美，<span class="place">襄陽</span>人，徙<span class="place">河南</span><span class="place">鞏縣</span>。曾祖<span class="name">依藝</span>，<span class="name">鞏</span>令。祖<span class="name">審言</span>，膳部員外郎。父<span class="name">閑</span>，<span class="place">奉天</span>令。<span class="name">甫</span>少不羈，<span class="name">天寶</span>末，獻<span class="book-name">三大禮賦</span>，召試文章，授<span class="place">河西</span>尉，辭不行，改右衛率府胄曹。<span class="name">天寶</span>末，以家避亂<span class="place">鄜州</span>，轉陷賊中。<span class="date" title="757年"><span class="name">至德</span>二載</span>，竄歸<span class="place">鳳翔</span>，謁肅宗，授左拾遺，詔許至<span class="place">鄜</span>迎家。明年，收京，扈從還<span class="place">長安</span>。<span class="name">房琯</span>罷相，<span class="name">甫</span>上疏，論<span class="name">琯</span>有才，不宜廢免。<span class="name">肅宗</span>怒，貶<span class="name">琯</span><span class="place">邠州</span>刺史，出<span class="name">甫</span>為<span class="place">華州</span>司功。屬<span class="place">關</span>輔饑亂，棄官之<span class="place">秦州</span>，又居<span class="place">成州</span><span class="place">同谷</span>，自負薪採梠，餔糒不給，遂入<span class="place">蜀</span>，卜居<span class="place">成都</span><span class="place">浣花里</span>，復適<span class="place">東川</span>。<small about="#mwt494" typeof="mw:Transclusion">朱曰：公適東川，在嚴武鎮成都之後，此四字當删。</small>久之，召補京兆府功曹，以道阻不赴。欲如<span class="place">荊</span><span class="place">楚</span>，<span class="date" title="761年"><span class="name">上元</span>二年</span>，聞<span class="name">嚴武</span>鎮<span class="place">成都</span>，自<span class="place">閬州</span>挈家往依焉。<small about="#mwt496" typeof="mw:Transclusion">子美自閬還成都，武再鎮蜀時也，此序誤。</small><span class="name">武</span>歸朝廷，<span class="name">甫</span>浮遊左<span class="place">蜀</span>諸郡，往來非一。<span class="name">武</span>再鎮<span class="place">兩川</span>，奏為節度參謀、檢校工部員外郎，賜緋。<span class="date" title="765年"><span class="name">永泰</span>元年</span>夏，<span class="name">武</span>卒，<span class="name">郭英乂</span>代<span class="name">武</span>，<span class="name">崔旰</span>殺<span class="name">英乂</span>，<span class="name">楊子琳</span>、<span class="name">柏正<small about="#mwt498" typeof="mw:Transclusion">當作貞，宋本避諱</small>節</span>舉兵攻<span class="name">旰</span>，<span class="place">蜀</span>大亂，<span class="name">甫</span>逃至<span class="place">梓州</span>。亂定，歸<span class="place">成都</span>，無所依，<small about="#mwt499" typeof="mw:Transclusion">子美避徐知道亂，入梓州。崔旰亂後，自雲安寓夔，不復還成都矣。此序亦誤。</small>乃泛<span class="name">江</span>，遊<span class="place">嘉</span><span class="place">戎</span>，次<span class="place">雲安</span>，移居<span class="place">夔州</span>。<span class="name">大曆</span>三年春，下峽，至<span class="place">荊</span>南，又次<span class="place">公安</span>，入<span class="place">湖南</span>，泝沿<span class="name">湘</span>流，遊<span class="name">衡山</span>，寓居<span class="place">耒陽</span>。嘗至岳廟，阻暴水，旬日不得食。<span class="place">耒陽</span><span class="name">聶令</span>知之，自具舟迎還。五月夏，一夕，醉飽卒，年五十九。觀<span class="name">甫</span>詩與<span class="book-name">唐實錄</span>，猶概見事跡，比<span class="book-name">新書</span>列傳，彼為踳駁。<small about="#mwt501" typeof="mw:Transclusion">傳云：召試，授京兆功曹。而集有<span class="book-name">官定後戲贈</span>詩，注云：初授河西尉，辭，改右衛率府胄曹。傳云：遁赴河西，謁肅宗於彭原。而集有<span class="book-name">喜達行在</span>詩，注云：自京竄至鳳翔。傳云：嚴武卒，乃遊東蜀依高適，既至而適卒。據適自東川入朝，拜散騎常侍，乃卒。又集有<span class="book-name">忠州聞高常侍亡</span>詩。傳云：扁舟下峽，未維舟而江陵亂，乃游湘衡。而集有居江陵及公安詩至多。傳云：<span class="date" title="766年">永泰二年</span>卒。而集有<span class="book-name">大曆五年正月追酬高蜀州</span>詩及别題大曆年者數篇。</small><span class="name">甫</span>集初六十卷，今祕府舊藏，通人家所有稱大小集者，皆亡逸之餘，人自編摭，非當時第次矣。蒐裒中外書，凡九十九卷。<small about="#mwt502" typeof="mw:Transclusion">古本二卷，蜀本二十卷，集略十五卷，樊晃序小集六卷，孫光憲序二十卷，鄭文寶序少陵集二十卷，别題小集二卷，孫僅一卷，雜編三卷。</small>除其重複，定取千四百有五篇，凡古詩三百九十有九，近體千有六，起太平時，終<span class="place">湖南</span>所作，視居行之次與歲時為先後，分十八卷。又别錄賦筆雜著二十九篇為二卷，合二十卷。茲未可謂盡，他日有得，尚圖<small about="#mwt503" typeof="mw:Transclusion">一作副</small>益諸。<span class="name">寶元</span><small about="#mwt504" typeof="mw:Transclusion">仁宗年號</small>二年十月日。<small about="#mwt505" typeof="mw:Transclusion">鄧氏注杜，而託名王原叔，猶夫張性著<span class="book-name">杜律演義</span>，而假名虞集也。</small><br/>
　　<small about="#mwt506" typeof="mw:Transclusion">晁公武曰：本朝自王原叔以後，學者喜觀杜詩，世有為之注者數家，率鄙淺可笑。有託原叔名者，其實非也。吳彦高<span class="book-name">東山集</span>云：今世所注杜詩，乃元祐間袐閣校對黃本鄧忠臣所為，鏤板家標題，遂以託名王原叔。兩王公前後記，初無一語及注，後記又言，如原叔之能文，止作記於後，則原叔不注杜詩，益可見矣。</small><br/>
　　<span id="du_gong_bu_shi_hou_ji_xu" about="#mwt507" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_gong_bu_shi_hou_ji_xu" class="mw-selflink-fragment">杜工部詩後集序</a></span><small about="#mwt508" typeof="mw:Transclusion">見<span class="book-name">臨川文集</span></small><span class="name right">王安石</span><br/>
　　予考古之詩，尤愛<span class="name">杜甫</span>氏作者。其詞所從出，一莫知窮極，而病未能學也。世所傳已多，計尚有遺落，思得其完而觀之。然每一篇出，自然人知非人所能為，而為之者惟其<span class="name">甫</span>也，輒能辯之。予之令<span class="place">鄞</span>，客有授予古之詩，世所不傳者二百餘篇，觀之，予知非人所能為而為之實<span class="name">甫</span>者，其文與意之著也。然<span class="name">甫</span>之詩，其完見於今日，自余得之。世之學者，至乎<span class="name">甫</span>而後為詩，不能至，要之不知詩焉爾。嗚呼，詩其難，惟有<span class="name">甫</span>哉。自<span class="book-name">洗兵馬</span>下，序而次之，以示知<span class="name">甫</span>者，且用自發焉。<span class="name">皇祐</span><small about="#mwt509" typeof="mw:Transclusion">仁宗年號</small>壬辰五月日，臨川<span class="name">王安石</span>序。<br/>
　　<small about="#mwt510" typeof="mw:Transclusion"><span class="book-name">蔡寬夫詩話</span>：王原叔本，杜詩辭有兩出者，多並存於注。至荊公為<span class="book-name">百家詩選</span>，始參考擇其善者，定歸一辭。<span class="book-name">王直方詩話</span>：編集四家詩，以子美為第一，永叔次之，退之又次之，以太白為下。</small><br/>
  <span id="hou_ji" about="#mwt507" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_gong_bu_shi_hou_ji_xu" class="mw-selflink-fragment">後記</a></span><span class="right"><span class="name">王　琪</span><small about="#mwt511" typeof="mw:Transclusion">姑蘇郡守</small></span><br/>
　　近世學者爭言<span class="name">杜</span>詩，愛之深者，至剽掠句語，迨所用險字而模畫之，沛然自以絕洪流而窮深源矣。又人人購其亡逸，多或百餘篇，少數十句，藏弆<small about="#mwt512" typeof="mw:Transclusion">音舉</small>矜大，<small about="#mwt513" typeof="mw:Transclusion"><span class="book-name">前漢·陳孟公傳</span>：與人尺牘，皆藏弆以為榮。</small>復自以為有得。翰林<span class="name">王君原叔</span>，尤嗜其詩，家素蓄先<span class="dynasty">唐</span>舊集，及採袐府名公之室，天下士人所有得者，悉編次之，事具於記，於是<span class="name">杜</span>詩無遺矣。<span class="name">子美</span>博聞稽古，其用事，非老儒博士，罕知其自出，然訛缺久矣，後人妄改而補之者衆，莫之遏也。非<span class="name">原叔</span>多得其真，為害大矣。<span class="name">子美</span>之詩詞，有近質者，如「<a class="source" href="c6_du_shi_xiang_zhu__si_ku_quan_shu_ben__juan05.xhtml#shu_huai-n871">麻鞋見天子</a>」、「<a class="source" href="c6_du_shi_xiang_zhu__si_ku_quan_shu_ben__juan05.xhtml#bei_zheng-n910">垢膩脚不韈</a>」之類，所謂轉石於千仞之山，勢也。學者尤效之而過甚，豈遠大者難窺乎。然<span class="name">夫子</span>之删<span class="book-name">詩</span>也，至於<span class="place">檜</span><span class="place">曹</span>小國，寺人女子之詩，苟中法度，咸取而絃歌，善言詩者，豈拘於人哉。<span class="name">原叔</span>雖自編次，余病其卷帙之多，而未甚布。暇日，與<span class="place">蘇州</span>進士<span class="name">何君瑑</span>、<span class="name">丁君修</span>得<span class="name">原叔</span>家藏，及古今諸集，聚於郡齋而參考之。三月而後已，義有兼通者，亦存而不敢削，閱之者固有淺深也。而又<span class="place">吳江</span>邑宰<span class="place">河東</span><span class="name">裴君煜</span>取以覆視，乃益精密，遂鏤於板，庶廣其傳。或俾余序於篇者，曰：如<span class="name">原叔</span>之能文稱於世，止作記於後，余竊慕之，且余安知<span class="name">子美</span>哉，但本末不可闕書，故概舉以附於卷終。<span class="name">原叔</span>之文，今遷於卷首云。<span class="name">嘉祐</span><small about="#mwt515" typeof="mw:Transclusion">仁宗年號</small>四年四月望日，<span class="place">姑蘇</span>郡守<span class="place">太原</span><span class="name">王琪</span>後記。<br/>
　　<small about="#mwt516" typeof="mw:Transclusion"><span class="book-name">吳郡志</span>：嘉祐中，王琪以知制誥守郡，大修設廳，規模宏壯，假省庫錢數千緡。廳既成，漕司不肯除破，時方貴杜集，人間苦無全書，琪家藏本，讎校素精，即俾公，使庫鏤板，印萬本，每本為直千錢，士人爭買之，既償省庫，羡餘以給公廚。　<span class="book-name">通考</span>：陳氏曰：按<span class="book-name">唐志</span>，杜甫集六十卷，小集六卷，王洙原叔蒐裒中外書，合為二十卷。王琪君玉，嘉祐間刻之姑蘇。元稹<span class="book-name">墓誌</span>附二十卷之末。又有遺文九篇，治平中太守裴煜刊附集外，蜀本大略相同，而以遺文入正集中，則非其舊也。</small><br/>
　　<span id="cheng_du_xing_ke" about="#mwt507" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_gong_bu_shi_hou_ji_xu" class="mw-selflink-fragment">成都新刻草堂先生詩碑序</a></span><span class="right"><span class="name">胡宗愈</span><small about="#mwt517" typeof="mw:Transclusion">知成都府</small></span><br/>
　　草堂先生，謂<span class="name">子美</span>也，草堂，<span class="name">子美</span>之故居，因其所居而號之曰草堂先生。先生自<span class="place">同谷</span>入<span class="place">蜀</span>，遂卜居<span class="name">浣花江</span>上，<span class="name">萬里橋</span>之西，為草堂以居焉。<span class="book-name">唐史</span>前後牴牾，先生至<span class="place">成都</span>之年月不可考，其後有<span class="book-name">寄題草堂</span>詩云「<a class="source" href="c13_du_shi_xiang_zhu__si_ku_quan_shu_ben__juan12.xhtml#ji_ti_jiang_wai_cao_tang">經營上元始，斷手寶應年</a>」，然則先生之來<span class="place">成都</span>，殆<span class="name">上元</span>之初乎。<span class="name">嚴武</span>入朝，送<span class="name">武</span>之<span class="place">巴西</span>，遂如<span class="place">梓州</span>。<span class="place">蜀</span>亂，乃之<span class="place">閬州</span>，將赴<span class="place">荊</span><span class="place">楚</span>，會<span class="name">武</span>再鎮<span class="place">两川</span>，自<span class="place">閬州</span>挈妻子歸草堂，<span class="name">武</span>辟為參謀。<span class="name">武</span>卒，<span class="place">蜀</span>又亂，去之<span class="place">東川</span>，移居<span class="place">夔州</span>，遂下<span class="place">荊</span>渚，泝<span class="name">沅</span><span class="name">湘</span>，上<span class="place">衡山</span>，卒於<span class="place">耒陽</span>。先生以詩鳴於<span class="dynasty">唐</span>，凡出處去就，動息勞佚，悲歡憂樂，忠憤感激，好賢惡惡，一見於詩，讀之可以知其世，學士大夫謂之詩史。其所游歷，好事者隨處刻其詩於石，及至<span class="place">成都</span>，則闕然。先生故居，松竹荒涼，略不可記，丞相<span class="name">呂公</span><small about="#mwt518" typeof="mw:Transclusion">大防</small>鎮<span class="place">成都</span>，復作草堂於舊址，而繪像於其上。<span class="name">宗愈</span>假符於此，乃錄先生詩，刻石置於草堂之壁間。先生雖去此，而其詩之意有在於是者，亦附於後，庶幾好事者得以考當時去來之跡云。<span class="name">元祐</span><small about="#mwt519" typeof="mw:Transclusion">哲宗年號</small>庚午，資政殿學士中大夫知<span class="place">成都</span>軍府事<span class="name">胡宗愈</span>序。<br/>
　　<span id="da_ya_tang_shi_ke" about="#mwt507" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_gong_bu_shi_hou_ji_xu" class="mw-selflink-fragment">大雅堂石刻杜詩記</a></span><span class="name right">黃庭堅</span><br/>
　　余常欲盡書<span class="name">杜子美</span><span class="place">两川</span><span class="place">夔峽</span>諸詩，刻石藏<span class="place">蜀</span>中。丹陵<span class="name">楊素翁</span>，英偉人也，有俠氣，好文喜事，粲然向余請從事焉。又欲作高屋廣楹庥此石，因請名焉，余名之曰大雅堂，而告之曰：由<span class="name">杜子美</span>以來，四百餘年，斯文委地，文章之士，随世所能，傑出時輩，未有升<span class="name">子美</span>之堂者，況室家之好耶。余嘗欲隨欣然會意處，箋以數語，終日汨沒世俗，初不暇給。雖然，<span class="name">子美</span>詩妙處，乃在無意於文，夫無意而意已至，非廣之以<span class="book-name">國風</span><span class="book-name">雅</span><span class="book-name">頌</span>，深之以<span class="book-name">離騷</span><span class="book-name">九歌</span>，安能咀嚼其意味，闖然入其門耶。故使後生輩自求之，則得之深矣。使後之登大雅堂者，能以余說而求之，則思過半矣。彼喜穿鑿者，弃其大旨，取其發興於所遇林泉人物，草木魚蟲，以為物物皆有所託，如世間商度隱語者，則<span class="name">子美</span>之詩委地矣。<span class="name">素翁</span>可并刻此於大雅堂中，後生可畏，安知無渙然懷釋於斯文者乎。<span class="name">元符</span><small about="#mwt520" typeof="mw:Transclusion">哲宗年號</small>三年九月，<span class="name">涪翁</span>書。<br/>
　　<span id="zeng_zhu_du_gong_bu" about="#mwt507" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_gong_bu_shi_hou_ji_xu" class="mw-selflink-fragment">增註杜工部詩序</a></span><span class="name right">王彦輔</span><br/>
　　<span class="dynasty">唐</span>興，承<span class="dynasty">陳</span><span class="dynasty">隋</span>之遺風，浮靡相矜，莫崇理致。<span class="name">開元</span>之間，去雕篆、黜浮華，稍裁以雅正，雖絺<small about="#mwt521" typeof="mw:Transclusion">一作綉</small>句繪章，<small about="#mwt522" typeof="mw:Transclusion"><span class="book-name">唐·藝文傳</span>：絺章繪句。</small>人得一概，各爭所長。如大羹元酒者則薄滋味，如孤峰絕岸者則駭廊廟，穠華可愛者乏風骨，爛然可珍者多玷缺。逮至<span class="name">子美</span>之詩，<span class="name">周</span>情<span class="name">孔</span>思，千彙萬狀，茹古涵今，無有端涯，森嚴昭煥，若在武庫，見戈戟布列，蕩人耳目，非特意語天出，尤工於用字，故卓然為一代冠，而歷世千百，膾炙人口。予每讀其文，竊苦其難曉，如<span class="book-name">義鶻行</span>「<a class="source" href="c7_du_shi_xiang_zhu__si_ku_quan_shu_ben__juan06.xhtml#yi_gu-n968">巨顙拆老拳</a>」之句。<span class="name">劉夢得</span>初亦疑之，後覽<span class="book-name">石勒傳</span>，方知其所自出。蓋其引物連類，掎摭前事，往往而是。<span class="name">韓退之</span>謂「光燄萬丈長」，而世號為詩史，信哉。予時漁獵書部，嘗妄注緝，且十得五六，宦遊南北，因循中輟。投老家居，日以無事，行樂之暇，不度蕪淺，既次其韻，因舊注惜不忍去，搜考所知，再加箋釋。又不幸病目，無與乎簡牘之觀，遂命子<span class="name">澂洎</span>孫<span class="name">端仁</span>參夫討繹，俾之編綴，用償夙志焉耳。在昔聖人，猶曰有所不知，丘蓋闕如。顧惟聞見之寡，茲所不免，但藏篋中，以貽來裔，非敢示諸博古之君子。按<span class="name">鄭文寶</span><span class="book-name">少陵集</span>，<span class="name">張逸</span>為之序。又有<span class="place">蜀</span>本十卷，自<span class="name">王原叔</span>內相再編定杜集二十卷，後<span class="place">姑蘇</span>守<span class="name">王君玉</span>得<span class="name">原叔</span>家藏於<span class="place">蘇州</span>進士<span class="name">何瑑</span><span class="name">丁修</span>處，及今古諸集，相與參考，乃曰義有兼通者，亦存而不敢削。故予之所注，以蘇本為正云。時洪<span class="dynasty">宋</span>八葉，<span class="name">政和</span><small about="#mwt523" typeof="mw:Transclusion">徽宗年號</small>紀元之三禩下元日序。<br/>
　　<span id="du_shao_ling_shi_ying_yi" about="#mwt507" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_gong_bu_shi_hou_ji_xu" class="mw-selflink-fragment">杜少陵詩音義序</a></span><span class="right"><span class="name">鄭　邛</span><small about="#mwt524" typeof="mw:Transclusion">閩人</small></span><br/>
　　讀<span class="name">少陵</span>詩，如馳騖<span class="place">晉</span><span class="place">楚</span>之郊，以言其高，則鄧林千巖，楩楠杞梓，扶疏摩雲。以言其深，則溟波萬頃，蛟龍黿鼉，徜徉排空。拭眥極目，方且心駭神悸，莫知所以。若其甄别名狀，實難為功。<span class="name">韓退之</span>推其「光焰萬丈長」，殆謂是矣。國家追復祖宗成憲，學者以聲律相飭，<span class="name">少陵</span>矩範，尤為時尚。於其淹貫群書，比類賦象，渾涵天成，奇文險句，厭人目力，讀者未始不以搜尋訓切為病。<span class="name">邛</span>近因與二三友質問，爰就隱奧處，著為音義，至夫人物地理，古今傳志，咸極討論，施之新學，不亦可乎。<span class="name">紹興</span><small about="#mwt526" typeof="mw:Transclusion">高宗年號</small>改元辛亥長至後五日，<span class="place">長樂</span><span class="name">鄭邛</span>序。<br/>
　　<small about="#mwt527" typeof="mw:Transclusion">朱文公跋：章國華過余山間，以所集注杜詩示予，其用力勤矣。然其所引東坡事實者，非蘇公作，聞之長老，乃閩中鄭邛尚明偽為之。所引事皆無根據，反用杜詩見句，增減為文，而傳以前人名字，託為其語，至有時世先後，顛倒失次者。舊嘗考之，知其決非蘇公書也。況杜詩佳處，有在用事造語之外者，惟虛心諷詠，乃能見之。國華更以余言求之，雖以讀<span class="book-name">三百篇</span>可也。</small><br/>
　　<span id="du_gong_bu_ji_hou_ji" about="#mwt507" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_gong_bu_shi_hou_ji_xu" class="mw-selflink-fragment">杜工部集後記</a></span><span class="right"><span class="name">吳　若</span><small about="#mwt528" typeof="mw:Transclusion">通判建康</small></span><br/>
　　右<span class="name">杜</span>集，<span class="place">建康</span>府學所刻版也。教授<span class="name">劉常今亘</span>，初得府帥端明李公本以為善，又得撫屬<span class="name">姚令威寬</span>所傳故吏部<span class="name">鮑欽止</span>本較定之。末得若本，以為無憾焉。凡稱樊者，<span class="name">樊晃</span>小集也。稱晉者，<span class="date" title="945年"><span class="name">開運</span>二年</span>官書本也。稱荊者，<span class="name">王介甫</span>四選也。稱宋者，<span class="name">宋景文</span>也。稱陳者，<span class="name">陳無己</span>也。稱刊及一作者，<span class="name">黃魯直</span>、<span class="name">晁以道</span>諸本也。雖然，<span class="name">子美</span>詩如五穀六牲，人皆知味，而鮮不為異饌所移，故世之出異意、為異說以亂<span class="name">杜</span>詩之真者甚多。此本雖未必皆得其真，然求不為異者也。他日有加是正者重刻之，此學者之所望也。<span class="date" title="1133年"><span class="name">紹興</span>三年</span>六月日。<br/>
　　<small about="#mwt531" typeof="mw:Transclusion">朱鶴齡曰：世所傳杜集，若本為最古。若，字幼海，欽宗朝除大學士，上書論李邦彦、英敏姦邪，被斥，見<span class="book-name">北盟會編</span>。</small><br/>
　　<span id="xiao_ding_du_gong_bu_ji_xu" about="#mwt532" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#xiao_ding_du_gong_bu_ji_xu" class="mw-selflink-fragment">校定杜工部集序</a></span><small about="#mwt533" typeof="mw:Transclusion">見<span class="book-name">東觀餘論</span></small><span class="name right">李　綱</span><br/>
　　<span class="name">杜</span>詩舊集，古律異卷，編次失序。余嘗有意參訂之，特病多事，未能也。故校書郎<span class="place">武陽</span><span class="name">黃長睿</span>父，博雅好古，工文詞，尤篤好公之詩。乃用<span class="name">東坡</span>之說，隨年編纂，以古律相參，先後始末，皆有次第，然後<span class="name">子美</span>之出處及少壯老成之作，粲然可觀。蓋自<span class="name">開元</span><span class="name">天寶</span>太平全盛之時，迄於<span class="name">至德</span><span class="name">大曆</span>干戈亂離之際，<span class="name">子美</span>之詩，凡千四百四十餘篇。其忠義氣節，羈旅艱難，悲憤無聊，一寓於此。句法理致，老而益精，時平讀之，未見其工，迨親更兵火喪亂，誦其詞，如出乎其時，犁然有當於人心，然後知為古今絕唱也。公之述作，行於世者既不多，遭亂亡逸，加以傳寫謬誤，浸失舊文，烏三轉而為舄者，不可勝數。<span class="name">長睿</span>父官<span class="place">洛</span>下，與名士大夫遊，裒集諸家所藏，是正訛舛，又得逸詩數十篇，參於卷中。及在袐閣，得御府定本，校讎益號精密，非行世者之比。<span class="name">長睿</span>父没十七年，予始見其親校集二十二卷於其家，朱黃塗改，手蹟如新，為之愴然，竊歎其博學淵識，有功於<span class="name">子美</span>之多也。方<span class="name">肅宗</span>之怒<span class="name">房琯</span>，人無敢言，獨<span class="name">子美</span>抗疏救之，由是廢斥，終身不悔，與<span class="name">陽城</span>之救<span class="name">陸贄</span>何異。然世罕稱之者，殆為詩所掩故耶。因序其集而及之，使觀者知公遇事不苟，非特言語文章妙天下而已。<span class="date" title="1136年"><span class="name">紹興</span>六年</span>丙辰正月朔。<br/>
　　<small about="#mwt535" typeof="mw:Transclusion">嚴滄浪<span class="book-name">詩話</span>：「迎旦東風騎蹇驢」，決非盛唐人言語。今世俗圖畫，以為少陵詩，漁隱亦辯其非矣，而黃長睿編入杜集，非也。</small><br/>
　　<span id="bian_ci_du_gong_bu" about="#mwt532" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#xiao_ding_du_gong_bu_ji_xu" class="mw-selflink-fragment">編次杜工部詩序</a></span><span class="name right">魯　訔</span><br/>
　　騷人雅士，同知祖尚<span class="name">少陵</span>，同欲模楷聲韻，同苦其意律深嚴難讀也。余謂<span class="name">少陵</span>老人，初不事艱澀左隱以病人，其平易處，有賤夫老婦所可道者。至其深純宏妙，千古不可追跡，則序事穏實，立意渾大，遇物寫難狀之景，紓情出不說之意，借古的確，感時深遠，若江海浩溔<small about="#mwt536" typeof="mw:Transclusion">以沼切，大水貌</small>，風雲蕩汨，蛟龍黿鼉，出没其間，而變化莫測，風澄雲霽，象緯回薄，錯峙偉麗，細大無不可觀。離而序之，次其先後，時危平，俗媺惡，山川夷險，風物明晦，公之所寓舒局，皆可概見。如陪公杖屨而遊四方，數百年間，猶對面語，何患於難讀耶。名公巨儒，譜敘注釋，是不一家，用意率過，異說如蝟。余因舊集，略加編次，古詩近體，一其先後，摘諸家之善，有考於當時事實及地里歲月，與古語之的然者，聊注其下。若其意律，乃詩之六經，神會意得，隨人所到，不敢易而言之。敘次既倫，讀之者如親罹艱棘虎狼之慘，為可驚愕，目見當時甿庶被削刻、轉塗炭，為可憫因。感公之流徙，始而適，中而瘁，卒至於為少年輩侮忽以訖死，為可傷也。<span class="name">紹興</span>癸酉五月晦日，<span class="place">丹丘</span>冷齋<span class="name">魯訔</span>序。<br/>
　　<span id="dao_tang_ji_lue" about="#mwt532" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#xiao_ding_du_gong_bu_ji_xu" class="mw-selflink-fragment">草堂記略</a></span><span class="name right">趙次公</span><br/>
　　<span class="name">李</span><span class="name">杜</span>號詩人之雄，而<span class="name">白</span>之詩多在於風月草木之間，神仙虛無之說，亦何補於教化哉。惟<span class="name">杜陵</span>野老，負王佐之才，有意當世而骯髒不偶，胸中所蘊，一切寫之以詩。其曰「<a class="source" href="c5_du_shi_xiang_zhu__si_ku_quan_shu_ben__juan04.xhtml#zi_jing_fu_feng_xian_xian_yong_huai_wu_bai_zi-n801">許身一何愚，自比稷與契</a>」，又曰「<a class="source" href="c1_du_shi_xiang_zhu__si_ku_quan_shu_ben__juan01.xhtml#zeng_feng_wei_zuo_cheng_zhang-n621">致君堯舜上，再使風俗淳</a>」，此其素願也。至其出處，每與<span class="name">孔</span><span class="name">孟</span>合。「<a class="source" href="c1_du_shi_xiang_zhu__si_ku_quan_shu_ben__juan01.xhtml#zeng_feng_wei_zuo_cheng_zhang-n621">尚憐終南山，回首清渭濱</a>」，則有遲遲去<span class="place">魯</span>之懷。「<a class="source" href="c16_du_shi_xiang_zhu__si_ku_quan_shu_ben__juan15.xhtml#jiang_shang">勳業頻看鏡，行藏獨倚樓</a>」，則有皇皇得君之意。晚依<span class="name">嚴武</span>，未愜素心，枉駕再顧，赴期肯來，禮數非不寬也，而卒未免於嫌忌，致同袍有蜀道難之悲，吁，可慨夫。<br/>
　　<small about="#mwt537" typeof="mw:Transclusion">次公有<span class="book-name">杜詩注</span>四十九卷，故錄存此記。</small><br/>
　　<span id="xiao_ding_ji_zhu_du_shi" about="#mwt532" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#xiao_ding_du_gong_bu_ji_xu" class="mw-selflink-fragment">校定集註杜詩序</a></span><span class="right"><span class="name">郭知達</span><small about="#mwt538" typeof="mw:Transclusion">成都人</small></span><br/>
  <span class="name">杜少陵</span>詩，世號詩史，自箋註雜出，是非異同，多所牴牾，致有好事者，掇其章句，穿鑿傅會，設為事實，託名<span class="name">東坡</span>，刊鏤以行，欺世售偽，有識之士，所為浩歎。因緝善本，得<span class="name">王文公</span><small about="#mwt539" typeof="mw:Transclusion">安石</small>、<span class="name">宋景文公</span><small about="#mwt540" typeof="mw:Transclusion">祁</small>、<span class="place">豫章</span><span class="name">黃先生</span><small about="#mwt541" typeof="mw:Transclusion">庭堅</small>、<span class="name">王原叔</span><small about="#mwt542" typeof="mw:Transclusion">洙</small>、<span class="name">薛夢符</span><small about="#mwt542" typeof="mw:Transclusion">□</small>、<span class="name">杜時可</span><small about="#mwt543" typeof="mw:Transclusion">田</small>、<span class="name">鮑文虎</span><small about="#mwt544" typeof="mw:Transclusion">彪</small>、<span class="name">師民贍</span><small about="#mwt545" typeof="mw:Transclusion">尹</small>、<span class="name">趙彦材</span><small about="#mwt546" typeof="mw:Transclusion">次公</small>，凡九家。屬二三士友，各隨是非而去取之，如假託名氏，撰造事實，皆刪削不載。精其讎校，正其訛舛，大書鋟版，置之郡齋，以公其傳。庶幾便於觀覽，絕去疑誤。若<span class="name">少陵</span>出處大節，史有本傳，及互見諸家之序，茲不復云。<span class="name">淳熙</span><small about="#mwt547" typeof="mw:Transclusion">孝宗年號</small>八年八月日。<br/>
　　<small about="#mwt548" typeof="mw:Transclusion">嚴滄浪<span class="book-name">詩話</span>：舊蜀本杜詩，並無注釋，但編年而不分古近體，其間略有公自注而已。今之豫章庫本，以為翻鎮江蜀本，既入雜註，又分古律，其編年亦且不同。近南海漕臺刊杜集，亦以為摹蜀本，雖删去假坡注，尚有王原叔以下九家。而趙注比他本最詳，皆非蜀舊本也。　<span class="book-name">通考</span>：陳氏曰：世有稱東坡<span class="book-name">杜詩故事</span>者，隨事造文，一一牽合，而皆不言其所出。且其詞氣，首末如出一口，蓋妄人依託，以欺亂流俗者。書坊輒勦入集註中，殊敗人意。蜀人郭知達所集九家註，獨削去之。福清<span class="name">曾噩子肅</span>，刻板五羊漕司，字大宜老，最為善本。</small><br/>
　　<span id="du_gong_bu_cao_tang_shi" about="#mwt532" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#xiao_ding_du_gong_bu_ji_xu" class="mw-selflink-fragment">杜工部草堂詩箋跋</a></span><span class="name right">蔡夢弼</span><br/>
　　<span class="name">少陵</span>先生，博極群書，馳騁今古，周行萬里，觀覽謳謠，發為歌詩，奮乎<span class="book-name">國風</span><span class="book-name">雅</span><span class="book-name">頌</span>不作之後，比興發於真機，美刺該夫衆體。自<span class="dynasty">唐</span>迄今，餘五百年，為詩學宗師，家傳而人誦之。國家肇造以來，設科取士，詞賦之餘，繼之以詩，主司多取是詩命題。惜乎世本訛舛，訓釋紕繆，有識恨焉。<span class="name">夢弼</span>因博求<span class="dynasty">唐</span><span class="dynasty">宋</span>諸本<span class="name">杜</span>詩十門，聚而閱之，重復參校，仍用<span class="place">嘉興</span>魯氏編次其歲月之先後，以為定本。於本文各句之下，先正其字之異同，次審其音之反切，方舉作詩之義以釋之。復引經子史傳記，以證其用事之所從出。離為若干卷，目曰<span class="book-name">草堂詩箋</span>。嘗參以蜀石碑及諸儒定本，各因其實以條紀之。凡諸家義訓，皆採錄集中，而舊德碩儒，間有一二說者，亦两存之，以俟博識之決擇。是集之行，俾得之者手披目覽，口誦心惟，不勞思索而昭然義見，更無纖毫凝滯，如親聆<span class="name">少陵</span>之謦欬而熟覩其眉宇，豈不快哉。<span class="dynasty">宋</span><span class="name">嘉泰</span><small about="#mwt549" typeof="mw:Transclusion">寧宗年號</small>甲子正月，<span class="place">建安</span>三峰東塾<span class="name">蔡夢弼傅卿</span>謹識。<br/>
　　<small about="#mwt551" typeof="mw:Transclusion">據原序，所校本文，則取之唐樊晃本，晉開運間官本，歐陽公、蘇子瞻、宋子京、陳無己、黃魯直，其刊正同異，則取之王原叔、張文潛、蔡君謨、晁以道及唐之顧陶本。其採輯諸說，則用宋次道、崔德符、鮑欽止、王禹玉、王深父、薛夢符、薛倉舒、蔡天啟、蔡致遠、蔡伯世及徐居仁、謝任伯、呂祖謙、高元之、趙子櫟、趙次翁、杜修可、杜立之、師古、師民瞻云。近世所行編年千家注，多所疏略，又非蔡氏原本矣。</small><br/>
　　<span id="du_shi_ju_ou" about="#mwt532" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#xiao_ding_du_gong_bu_ji_xu" class="mw-selflink-fragment">杜詩舉隅序</a></span><small about="#mwt552" typeof="mw:Transclusion">明初人</small><span class="name right">宋　濓</span><br/>
　　<span class="book-name">詩</span>三百篇，上自公卿大夫，下至賤隸小人，婦人女子，莫不有作，而其託於六義者，深遠玄奧，卒有未易釋者。故序<span class="book-name">詩</span>之人，各述其作者之意，復分章析句，以盡其精微。至於<span class="book-name">東山</span>一篇，序之尤詳，且謂一章言其完，二章言其思，三章言其室家之望女，四章樂男女之得及時。一覽之頃，綱提領挈，不待註釋而其大旨煥然昭明矣。嗚呼，此豈非後世訓詩者之楷式乎。<span class="name">杜子美</span>詩，實取法<span class="book-name">三百篇</span>，有類<span class="book-name">國風</span>者，有類<span class="book-name">雅</span><span class="book-name">頌</span>者，雖長篇短韻，變化不齊，體段之分明，脉絡之聯屬，誠有不可紊者。註者無慮數百家，奈何不爾之思。務穿鑿者，謂一字皆有所出，泛引經史，巧為傅會，楦釀而叢脞。騁新奇者，稱其一飯不忘君，發為言辭，無非忠國愛君之意。至於率爾咏懷之作，亦必遷就而為說。說者雖多，不出于彼，則入于此。<span class="name">子美</span>之詩，不白於世者，五百年矣。近代<span class="place">廬陵</span>劉氏頗患之，通集所事實，别見篇後，固無繳繞猥雜之病，未免輕加批抹，如醉翁寱語，終不能了了。其視二者，相去何遠哉。<span class="place">會稽</span><span class="name">俞先生季淵</span><small about="#mwt554" typeof="mw:Transclusion">名浙，别號默翁</small>，以卓絕之識，脱略衆說，獨法序<span class="book-name">詩</span>者之意，各析章句，具舉衆義，於是粲然可觀，有不假辭說而自明。嗚呼，釋<span class="name">子美</span>詩者，至是可以無遺憾矣。抑予聞古人註書，往往託之以自見，賢相逐而<span class="book-name">離騷</span>解，權臣專而<span class="book-name">衍義</span>作，何莫不由於斯。先生<span class="name">開慶</span>己未進士，出典方州，入司六察，其冰檗之操，諒直之風，凛然白於朝著，不幸宗社已屋，徘徊於殘山剩水間，無以寄其罔極之思，其意以為忠君之言，隨寓而發者，唯<span class="name">子美</span>之詩則然。於是假之以洩其胸中之耿耿，久而成編，名之曰<span class="book-name">杜詩舉隅</span>。觀其書，則其志之悲，從可知矣。先生既沒，其玄孫<span class="name">安塞</span><span class="name">丞欽</span>，將鍥諸梓，來求序文甚力，因不辭而為之書。<br/>
　　<small about="#mwt555" typeof="mw:Transclusion">採唐宋序杜，得一十六篇，有關作者源流，故並收編末。若論詩之詳確，前莫善於<span class="name">元微之</span>。論註之精當，後莫過於<span class="name">宋景濓</span>。此外序文，非輕重所係，故概削不存。</small><br/>
　　<span id="dong_tun_gao_zhai_ji" about="#mwt556" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#dong_tun_gao_zhai_ji" class="mw-selflink-fragment">東屯高齋記</a></span><small about="#mwt557" typeof="mw:Transclusion">續刻</small><span class="name right">陸　游</span><br/>
　　<span class="name">少陵</span>先生晚遊<span class="place">夔州</span>，愛其山川不忍去，三徙舍，皆名高齋。其詩曰次水門者，<span class="place">白帝城</span>之高齋也。曰依藥餌者，<span class="place">瀼西</span>之高齋也。曰見一川者，<span class="place">東屯</span>之高齋也。故又曰「<a class="source" href="c21_du_shi_xiang_zhu__si_ku_quan_shu_ben__juan20.xhtml#yun-n2329">高齋非一處</a>」。予至<span class="place">夔</span>數月，弔先生之遺跡，則<span class="place">白帝城</span>已廢為丘墟百有餘年。自城郭府寺，父老無知其處者，況所謂高齋乎。<span class="place">瀼西</span>蓋今<span class="place">夔</span>府治所，畫為阡陌，裂為坊市，高齋尤不可識。獨<span class="place">東屯</span>有李氏者，居已數世，上距<span class="name">少陵</span>財三易主，<span class="name">大曆</span>中故券猶在，而高齋負山帶谿，氣象良是。李氏，業進士，名襄，因郡博士<span class="name">雍君大椿</span>，屬予記之，予太息曰：<span class="name">少陵</span>天下士也，遭遇<span class="name">明皇</span>、<span class="name">肅宗</span>，官爵雖不尊顯，而見知實深。蓋嘗慨然以<span class="name">稷</span><span class="name">卨</span>自許。及落魄<span class="place">巴</span><span class="place">蜀</span>，感<span class="dynasty">漢</span><span class="name">昭烈帝</span>、<span class="name">諸葛丞相</span>之事，屢見於詩，頓挫悲壯，反覆動人，其規模志意豈小哉。然去國寖久，諸公故人，熟睨其窮，無肯出力。以至<span class="place">夔</span>，客於<span class="name">柏中丞</span>、<span class="name">嚴明府</span>之間，如九尺丈夫，俛首居小屋下，思一吐氣而不可得。予讀其詩，至「<a class="source" href="c17_du_shi_xiang_zhu__si_ku_quan_shu_ben__juan16.xhtml#zhuang_you">小臣議論絕，老病客殊方</a>」之句，未嘗不流涕也。嗟夫，辭之悲乃至是乎，<span class="name">荊卿</span>之歌，<span class="name">阮嗣宗</span>之哭，不加於此矣。<span class="name">少陵</span>非區區於仕進者，不勝愛君憂國之心，思少出所學，以佐天子，興<span class="name">貞觀</span>、<span class="name">開元</span>之治，而身愈老，命愈蹇，坎壈且死，則其悲至此，亦無足怪也。今李君初不踐通塞榮辱之機，讀書絃歌，忽焉忘老，無<span class="name">少陵</span>之憂而有其高。<span class="name">少陵</span>家<span class="place">東屯</span>不浹歲，而君數世居之。使死者復生，予未知<span class="name">少陵</span>自謂與君孰得失也。若予者，仕不能無愧於義，退又無地可耕，是直有慕於李君耳，故樂與為之記。<span class="date" title="1171年"><span class="name">乾道</span>七年</span>四月十日記。<br/>
　　<span id="du_shi_xue_ying" about="#mwt556" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#dong_tun_gao_zhai_ji" class="mw-selflink-fragment">杜詩學引</a></span><span class="right"><small about="#mwt561" typeof="mw:Transclusion">元人</small><span class="name">元好問</span></span><br/>
　　<span class="name">杜</span>詩注六七十家，發明隱奧，不可謂無功。至於鑿空架虛，旁引曲證，鱗雜米鹽，反為蕪累者亦多矣。<span class="place">蜀</span>人<span class="name">趙次公</span>作證誤，所得頗多，而託名于<span class="name">東坡</span>者為最妄。竊嘗謂<span class="name">子美</span>之妙，釋氏所謂學至于無學者耳。今觀其詩，如元氣淋漓，隨物賦形。如三江五湖，合而為海，浩浩瀚瀚，無有涯矣。如祥光慶雲，千變萬化，不可名狀。固學者之所以動心而駭目。及讀之熟，求之深，含咀之久，則九經百氏，古今精華，所以膏潤其筆端者，猶可彷彿其餘韻也。夫金屑丹砂，芝术參桂，識者例能指名之，至于合而為劑，其君臣佐使之互用，甘苦酸鹽之相入，有不可復以金屑丹砂，芝术參桂名之者矣。故謂<span class="name">杜</span>詩為無一字無來處亦可也，謂不從古人中來亦可也，前人論<span class="name">子美</span>用故事，有著鹽水中之喻，固善矣，但未知<span class="name">九方皋</span>之相馬，得天機于滅没存亡之間，物色牝牡人所共知者，為可略耳。近世唯<span class="name">山谷</span>最知<span class="name">子美</span>，而<span class="name">山谷</span>未嘗注<span class="name">杜</span>詩。試取<span class="book-name">大雅堂記</span>讀之，則知此翁注<span class="name">杜</span>詩已竟，此但可為知者道也。乙酉之夏，自京師還，閒居<span class="place">崧山</span>，因錄先<span class="name">東巖君</span>所教與聞之師友之閒者為一書，名曰<span class="book-name">杜詩學</span>。<span class="name">子美</span>之傳誌年譜及<span class="dynasty">唐</span>以來論<span class="name">子美</span>者在焉。候兒子輩可與言，當以告之，不敢以示人也。六月十一日<span class="place">河南</span><span class="name">元好問</span>引。<br/>
　　<span id="chong_xiu_rang_xi_cao_tang" about="#mwt556" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#dong_tun_gao_zhai_ji" class="mw-selflink-fragment">重修瀼西草堂記</a></span><span class="right"><span class="name">陳文燭</span><small about="#mwt563" typeof="mw:Transclusion">玉叔</small></span><br/>
　　先生當<span class="name">天寶</span>亂後，歷<span class="place">秦</span><span class="place">隴</span>至<span class="place">成都</span>，經<span class="place">三峽</span>而寓於<span class="place">夔</span>門。其居三徙，有客堂，有<span class="place">東屯</span>，而<span class="place">瀼西</span>尤著。地多平曠，田可水稻，先生出峽，即易其主，而所手書券，<span class="dynasty">宋</span><span class="dynasty">元</span>間得而珍之。後日荒圮，<span class="name">萬曆</span>改元，<span class="place">夔州</span><span class="name">郭君棐</span>訪遺址，檄<span class="place">奉節</span>令<span class="name">羅繡藻</span>新祠事，肖先生像，太守有記述，而又請予碑焉。予奉天子璽書宣教化，例得旌揚古今忠義之士，徘徊祠下，不覺泫然也。先生崎嶇入<span class="place">蜀</span>，久客於<span class="place">夔</span>，逆旅之中，經構此堂，有足悲者。而史稱先生挺節不汙，所為詩歌，善陳時事，千彙萬狀，兼而有之，忠君憂國，每飯不忘。當時<span class="name">韓退之</span>高其文章，光燄至長萬丈也，真知言矣。語曰：「生無一日歡，死有萬世名」，先生之謂乎。先生，<span class="place">襄陽</span>人，與<span class="name">孟浩然</span>友善，<span class="place">襄陽</span>舊有<span class="place">孟亭</span>不存，而<span class="place">峴山</span>祠先生者亦荒，今<span class="place">瀼西</span>更新，比於<span class="place">同谷</span>、<span class="place">浣花</span>，可謂無關世教哉。予為迎送神曲，使歌以祀，其詞曰：昔飄零兮流寓，歎遷次兮朝暮。側身來兮參差於舊路。<small about="#mwt567" typeof="mw:Transclusion">右迎神曲。</small>三年飽兮煙霧，千載驚兮香炷，尚轉蓬兮山靈其呵護。<small about="#mwt568" typeof="mw:Transclusion">右送神曲。</small><br/>
　　<small about="#mwt569" typeof="mw:Transclusion">萬曆間，陳公文燭督學四川，記少陵草堂者凡三處。花溪之草堂，本呂汲公所建，明蜀獻王修復之，歲久頹圮，而重結茅堂，題曰「乾坤一草亭」。若瀼西草堂，則陸放翁訪其遺跡而不得者。至是，則新闢草堂，又有牛頭山，屬今潼川，即唐梓州境，山在郭門外，少陵嘗登其上，所云「<a class="source" href="c15_du_shi_xiang_zhu__si_ku_quan_shu_ben__juan14.xhtml#qu_shu">五載客屬郡，一年居梓州</a>」是已。郡守張輝南為堂於山上，陳公皆為之記。　又，陜西華陰縣有少陵祠堂，當時曾為華州司功，至今祀之。</small><br/>
　　<span id="du_gong_bu_cao_tang_ji" about="#mwt556" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#dong_tun_gao_zhai_ji" class="mw-selflink-fragment">杜工部草堂記</a></span><span class="name right">左　峴</span><br/>
　　嗚呼，<span class="name">杜少陵</span>當<span class="name">天寶</span>之亂，干戈騷屑，間關<span class="place">秦</span><span class="place">隴</span>，崎嶇<span class="place">巴</span><span class="place">蜀</span>，於<span class="place">成都</span><span class="place">浣花里</span>，種竹植樹，結廬枕江，縱酒賦詩，與田父野老相狎侮，彼其心曷嘗須臾忘故國哉。思家宵立，憶弟晝眠，憂盜賊縱横，睠懷宗國，而每飯不忍忘君，一篇之中，三致意焉。千載而下，讀之者有餘悲也。考公於<span class="name">肅宗</span><span class="date" title="759年"><span class="name">乾元</span>二年</span>己亥十二月，自<span class="place">同谷</span>入<span class="place">蜀</span>，至<span class="place">成都</span>，依<span class="place">成都</span>尹<span class="name">裴冕</span>以居。至次年，改元<span class="date" title="760年"><span class="name">上元</span>元年</span>庚子，是歲始營草堂，嘗間至<span class="place">新津</span>、<span class="place">青城</span>。而三月，<span class="name">李光豳</span>已代<span class="name">冕</span>，所謂「<a class="source" href="c10_du_shi_xiang_zhu__si_ku_quan_shu_ben__juan09.xhtml#bo_ju">主人為卜林塘</a>」者，非必盡出於<span class="name">冕</span>也。<span class="name">王司馬</span>攜營茅屋資相訪，則曰「<a class="source" href="c10_du_shi_xiang_zhu__si_ku_quan_shu_ben__juan09.xhtml#wang_shi_wu_si_ma">憂我營茅棟，攜錢過野橋</a>」，<span class="name">王錄事</span>許草堂資不到，則曰「<a class="source" href="c14_du_shi_xiang_zhu__si_ku_quan_shu_ben__juan13.xhtml#wei">為嗔王錄事，不寄草堂資</a>」，蓋其旅次未安，資斧不快，而經始之艱且劬也如此。時公先寓居<span class="name">草堂寺</span>中，<span class="name">高適</span>寄詩所謂「<a class="source" href="c10_du_shi_xiang_zhu__si_ku_quan_shu_ben__juan09.xhtml#zeng_du_er_shi_yi">傳道招提客，詩書自討論</a>」者是也。<span class="date" title="761年"><span class="name">上元</span>二年</span>辛丑，以<span class="name">嚴武</span>為<span class="place">成都</span>尹，竹裡行廚，花邊立馬，自此逢迎得有主人。堂垂成于次年，改元<span class="name">寶應</span>元年壬寅，而是年建巳月乙卯，上皇崩，丁卯，<span class="name">肅宗</span>崩。秋七月，<span class="name">嚴武</span>召還，為二聖山陵橋道使，公送至<span class="place">綿州</span>。未幾，<span class="name">徐知道</span>亂，遂入<span class="place">梓州</span>。冬，復歸<span class="place">成都</span>，迎家至<span class="place">梓</span>。冬十一月，往<span class="place">射洪</span>縣南之<span class="name">通泉縣</span>，時<span class="name">嚴武</span>入朝，遂遊<span class="place">東川</span>，依<span class="name">高適</span>，而公已去草堂矣。<span class="name">代宗</span><span about="#mwt573" typeof="mw:Transclusion"><span class="name">廣德</span>元年</span>癸卯，自<span class="place">梓</span>往祭<span class="name">房相國</span>于<span class="place">閬州</span>。是年，除京兆功曹，道阻不赴。二年甲辰春，復自<span class="place">梓</span>往<span class="place">閬</span>，<span class="name">嚴武</span>代<span class="name">高適</span>為節度使，再鎮<span class="place">蜀</span>，春晚，遂歸<span class="place">成都</span>。六月，在<span class="name">武</span>幕中，<span class="name">武</span>表為節度參謀、檢校工部員外郎，幕中多不合意，故有<span class="book-name">晚晴懷西郭茅舍</span>之作。至次年，改元<span class="name">永泰</span>乙巳，即辭幕府，歸<span class="place">浣花溪</span>草堂。四月，<span class="name">嚴武</span>卒，<span class="name">郭英乂</span>代<span class="name">武</span>，<span class="name">英乂</span>武人粗暴，無能刺謁。公流落<span class="place">劍</span>外，無所依，即于五月，舍草堂南下，自<span class="place">戎州</span>、<span class="place">渝州</span>，旋寓居<span class="place">雲安</span>、<span class="place">夔州</span>矣。是時，公雖在<span class="place">蜀</span>已七載，而居草堂者不過三四歲，又此三四歲之中，經營卜築，已費其太半。及斷手於<span class="name">寶應</span>年，而是秋即在<span class="place">梓</span><span class="place">閬</span>間，往來<span class="place">梓</span><span class="place">閬</span>幾三載，公詩所謂「<a class="source" href="c14_du_shi_xiang_zhu__si_ku_quan_shu_ben__juan13.xhtml#de_gui_mao_wu_fu_cheng_dou_zhi">三年奔走空皮骨</a>」者也。及<span class="name">武</span>再鎮，留院中半年，歸<span class="place">浣溪</span>。不逾時，即離之而去已。然公雖流離困頓，自<span class="place">成都</span>往<span class="place">梓</span><span class="place">閬</span>，復往<span class="place">雲安</span><span class="place">夔州</span>，而<span class="place">并州</span>故鄉之感，時刻厪于懷。<span class="book-name">遣弟占歸檢校草堂</span>則曰「<a class="source" href="c13_du_shi_xiang_zhu__si_ku_quan_shu_ben__juan12.xhtml#she_di_zhan_gui_cao_tang_jian_xiao_liao_shi_ci_shi">東林竹影薄，臘月更須栽</a>」，<span class="book-name">寄題草堂</span>則曰「<a class="source" href="c13_du_shi_xiang_zhu__si_ku_quan_shu_ben__juan12.xhtml#ji_ti_jiang_wai_cao_tang">尚念四小松，蔓草易拘纏</a>」，<span class="book-name">送韋郎歸成都</span>則曰「<a class="source" href="c13_du_shi_xiang_zhu__si_ku_quan_shu_ben__juan12.xhtml#song_wei_lang_si_zhi_gui_cheng_dou">為問南溪竹，抽梢合過牆</a>」，<span class="book-name">懷錦水居止</span>則曰「<a class="source" href="c15_du_shi_xiang_zhu__si_ku_quan_shu_ben__juan14.xhtml#huai_jin_shui_ju_zhi_er_shou">雪嶺界天白，錦城曛日黃</a>」，形諸篇什，其惓惓不忘如此。公卜居<span class="place">浣花里</span>，地名<span class="name">百花潭</span>，與<span class="name">草堂寺</span>相近，因名<span class="name">草堂</span>。今寺與堂相近，疑恐非舊址，然<span class="book-name">卜居</span>詩有曰「<a class="source" href="c10_du_shi_xiang_zhu__si_ku_quan_shu_ben__juan09.xhtml#bo_ju">浣花溪水水西頭</a>」，<span class="book-name">狂夫</span>詩有曰「<a class="source" href="c10_du_shi_xiang_zhu__si_ku_quan_shu_ben__juan09.xhtml#kuang_fu">萬里橋西一草堂，百花潭水即滄浪</a>」，<span class="book-name">堂成</span>詩「<a class="source" href="c10_du_shi_xiang_zhu__si_ku_quan_shu_ben__juan09.xhtml#tang_cheng">背郭堂成蔭白茅</a>」，<span class="book-name">西郊</span>詩「<a class="source" href="c10_du_shi_xiang_zhu__si_ku_quan_shu_ben__juan09.xhtml#xi_jiao">時出碧雞坊，西郊向草堂</a>」，<span class="book-name">懷居</span>詩「<a class="source" href="c15_du_shi_xiang_zhu__si_ku_quan_shu_ben__juan14.xhtml#huai_jin_shui_ju_zhi_er_shou">萬里橋南宅，百花潭北莊</a>」。讀其詩，弔望其山川里居，而草堂背<span class="place">成都</span>郭，在西郊外，<span class="name">萬里橋</span>南，<span class="place">百花潭</span>北，<span class="name">浣花水</span>西，歷歷如舊。公當日歸草堂，時出西郊，自南郭而言之，則草堂在<span class="name">萬里橋</span>西，自西郭而言之，則草堂在<span class="name">萬里橋</span>南，故互文曰橋西橋南也。<span class="name">明皇</span>使<span class="name">吳道子</span>繪<span class="place">蜀</span>道圖，歸，索其畫，曰：「無有，盡在臣腹中」，及<span class="name">明皇</span>入<span class="place">蜀</span>，而所過山川城邑，無不按圖悉肖。今去公千載，陵谷幾變遷，而江村白沙之路，竹翠椒丹，橘刺藤梢，雖其一草一木，亦盡態極容，形于楮上。有公詩，即草堂如見。余竊怪<span class="name">楊升菴</span>修<span class="book-name">全蜀藝文志</span>，而于<span class="name">杜</span>詩，寥寥止數首，夫以<span class="name">杜</span>之九鑽<span class="place">巴</span>火，三蟄<span class="place">楚</span>雷，其太半所作，豈獨為<span class="name">瞿塘</span><span class="name">岷</span><span class="name">峨</span>生色，乃多抑而不載。<span class="name">黃魯直</span>在<span class="place">涪州</span>，盡書<span class="name">子美</span><span class="place">夔州</span>之詩，而刻之于石壁。世有君子，當同是心也。<br/>
　　故友<span class="name">左君湘南</span>，登康熙庚戌科進士，初任<span class="name">龍巖</span>令，後補<span class="place">蜀</span>之<span class="place">威州</span>，故于<span class="place">蜀</span>中形勝古迹，多留意焉。再知<span class="place">陳州</span>，陞部郎，見余注<span class="name">杜</span>，囑之曰：「<span class="name">少陵</span>千載詩宗，註家林立，往往彼此譏彈。子箋此集，恐具目者且四面而環攻之矣」，後衡文東<span class="place">粤</span>，振拔孤寒，高出從前學使。歸里時，克捐餘資，以佐剞劂之。不逮此書告成，甫寓目而旋逝世。噫，表韻事於先賢，撫遺文而歎息，草堂一記，考據精詳，真堪流傳藝苑矣。　　歲在甲申菊月，<span class="name">兆鰲</span>附記。<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
　　<span about="#mwt574" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷25#du_shi_xiang_zhu_juan_er_shi_wu" class="mw-selflink-fragment">杜詩詳註卷二十五</a></span><br/>
&lt;集部,別集類,漢至五代,杜詩詳註&gt;</p></div><meta typeof="mw:Includes/OnlyInclude/End"/>

</div><div class="licenseContainer licenseBanner dynlayout-exempt" about="#mwt6">
<div><div><div><div>
<p><span class="imageLeft"><span typeof="mw:File"><span><img alt="" resource="./File:PD-icon.svg" src="images/c29_PD_icon.svg_48px_PD_icon.svg.png" decoding="async" data-file-type="drawing" class="mw-file-element" style="width:48; height:48; " data-title="PD-icon.svg-48px-PD-icon.svg.png"/></span></span></span></p>
</div><div>
<div>
<p>本作品在全世界都属于<b><a rel="mw:WikiLink/Interwiki" href="https://zh.wikipedia.org/wiki/公有领域" title="w:公有领域" class="extiw">公有领域</a></b>，因为作者逝世已经超过100年，并且于1929年1月1日之前出版。</p>
</div>
</div><div>
<p><span class="noimageRight"/></p>
</div></div></div></div>
<div class="licensetpl">
<p><span class="licensetpl_short">Public domain</span><span class="licensetpl_long">Public domain</span><span class="licensetpl_link_req">false</span><span class="licensetpl_attr_req">false</span></p>
</div>
</div></section></body></html>
