<?xml version="1.0" encoding="UTF-8" standalone="yes"?>
<!DOCTYPE html>
<html xmlns="http://www.w3.org/1999/xhtml" xml:lang="zh" dir="ltr"><head><meta charset="UTF-8"/><link type="text/css" rel="stylesheet" href="main.css"/><title>卷十六</title><style typeof="mw:Extension/templatestyles" about="#mwt4"><![CDATA[.mw-parser-output .kaiti,.mw-parser-output .Kaiti,.mw-parser-output .KaiTi,.mw-parser-output .template-kai{font-family:"Kaiti SC",TH-Khaai-TP0,TH-Khaai-TP2,TH-Feon-A,楷体,KaiTi,楷体_GB2312,KaiTi_GB2312,FandolKai,华文楷体,STKaiti,TH-Khaai-PP0,TH-Khaai-PP2,Kai,"Kaiti TC",BiauKai,"AR PL UKai CN",標楷體,DFKai-SB,"AR PL UKai HK","AR PL UKai TW",全字庫正楷體,TW-Kai,EUDCKAI,cursive}.mw-parser-output .template-kai:lang(zh-hant),.mw-parser-output .template-kai:lang(zh-hk),.mw-parser-output .template-kai:lang(zh-mo),.mw-parser-output .template-kai:lang(zh-tw),.mw-parser-output .template-kai:lang(nan-tw),.mw-parser-output .template-kai:lang(hak-tw){font-family:"Kaiti TC",標楷體,DFKai-SB,"AR PL UKai HK","AR PL UKai TW",BiauKai,Kai,全字庫正楷體,TW-Kai,"Kaiti SC",TH-Khaai-PP0,TH-Khaai-PP2,TH-Khaai-TP0,TH-Khaai-TP2,TH-Feon-A,楷体,KaiTi,楷体_GB2312,KaiTi_GB2312,FandolKai,华文楷体,STKaiti,"AR PL UKai CN",EUDCKAI,cursive}]]></style><style typeof="mw:Extension/templatestyles mw:Transclusion" about="#mwt6"><![CDATA[.mw-parser-output .licenseContainer{box-sizing:border-box;margin-top:1em;margin-bottom:0.25em;clear:both;width:auto;page-break-before:always;break-before:page}.mw-parser-output .licenseContainer>div:first-child{display:table;border:2px solid #88A;border-collapse:collapse;border-spacing:0 0;empty-cells:hide;box-sizing:border-box;margin:0 auto 0 auto;width:100%;background-color:#F7F8FF}.mw-parser-output .licenseContainer>div:first-child>div:first-child{display:table-row-group}.mw-parser-output .licenseContainer>div:first-child>div:first-child>div:first-child{display:table-row}.mw-parser-output .licenseContainer>div:first-child>div:first-child>div:first-child>div{display:table-cell;padding:5px;vertical-align:middle;width:auto}.mw-parser-output .licenseContainer>div:first-child>div:first-child>div:first-child>div:first-child{text-align:left}.mw-parser-output .licenseContainer>div:first-child>div:first-child>div:first-child>div:nth-child(2){text-align:center}.mw-parser-output .licenseContainer>div:first-child>div:first-child>div:first-child>div:nth-child(2)>div{width:100%}.mw-parser-output .licenseContainer>div:first-child>div:first-child>div:first-child>div:nth-child(2)>div:first-child{display:block;margin:0 auto 0 auto;text-align:left}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2){display:table;border-top:1px solid #88A}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div{display:table-cell;vertical-align:middle}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div:first-child{text-align:center;padding:5px 0;width:40px}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div:nth-child(2){text-align:left;padding:5px;font-size:92%}.mw-parser-output .licenseContainer>div:first-child>div:first-child>div:first-child>div:nth-child(3){text-align:right}.mw-parser-output .licensetpl{display:none}.mw-parser-output .licenseContainer.wst-collapsible-box{clear:both;margin:0.25em 0 0.25em 0;font-size:95%;background-color:#f7f8ff;border:2px solid #88A;text-align:left;line-height:1.6}.mw-parser-output .wst-license-container-title{display:inline-block;padding:0.5em}.mw-parser-output .wst-license-container-content{background:transparent;margin:0;padding:3px;text-align:left}.mw-parser-output .licenseContainer.warningLicenseContainer>div:first-child{border-color:#b22222;background-color:#ffeeee}.mw-parser-output .licenseContainer.warningLicenseContainer>div:first-child>div:first-child>div:first-child>div:nth-child(2)>div:nth-child(2){border-color:#b22222}]]></style></head><body class="mw-content-ltr sitedir-ltr ltr mw-body-content parsoid-body mediawiki mw-parser-output" dir="ltr" xml:lang="zh"><section data-mw-section-id="0"><table style="width:100%; margin-top:0px;border:1px solid #a66a4e; background-color: #daad98; text-align:center;" about="#mwt2" typeof="mw:Transclusion">
<tbody><tr>
<td class="noprint" style="width:0; text-align:left; font-size:small;"><span style="color:#a66a4e">←</span> <a rel="mw:WikiLink" href="c16_du_shi_xiang_zhu__si_ku_quan_shu_ben__juan15.xhtml" title="杜詩詳註 (四庫全書本)/卷15">卷十五</a></td>
<td style="width:50%;">杜詩詳註　卷十六</td>
<td class="noprint" style="width:25%; text-align:right; font-size:small;"><a rel="mw:WikiLink" href="c18_du_shi_xiang_zhu__si_ku_quan_shu_ben__juan17.xhtml" title="杜詩詳註 (四庫全書本)/卷17">卷十七</a>  <span style="color:#a66a4e">→</span></td></tr>
</tbody></table><span about="#mwt2">
</span><div class="kaiti" style="overflow: auto; height:90%; width:100%; writing-mode: vertical-rl; -webkit-writing-mode: vertical-rl; -o-writing-mode: vertical-rl; -ms-writing-mode: tb-rl;writing-mode: tb-rl; layout-flow: vertical-ideographic; overflow:auto; float:right;   font-size:150%; *display: inline; overflow: auto; padding: 9px; " about="#mwt2">
<meta typeof="mw:Includes/OnlyInclude"/><div class="poem" typeof="mw:Extension/poem" about="#mwt526"><p>　　欽定四庫全書<br/>
　　<span id="du_shi_xiang_zhu_juan_shi_liu" about="#mwt9" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#du_shi_xiang_zhu_juan_shi_liu" class="mw-selflink-fragment">杜詩詳註卷十六</a></span><br/>
　　翰林院編修仇兆鰲撰<br/>
　　<span id="zhu_jiang" about="#mwt10" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#zhu_jiang" class="mw-selflink-fragment">諸將<small about="#mwt11" typeof="mw:Transclusion">去聲</small>五首</a></span><br/>
　　<small about="#mwt12" typeof="mw:Transclusion">公自<span class="date" title="765年">永泰元年</span>夏去蜀至雲安，次年春自雲安至夔州。據末章云「巫峽清秋」，當是大曆元年秋在夔州作。其前二章乃追論去年事也。</small><br/>
　　漢朝<small about="#mwt14" typeof="mw:Transclusion">音潮</small>陵墓對南山，胡虜千秋尚入關。昨日玉魚蒙葬地，早時金碗出人間。見<small about="#mwt15" typeof="mw:Transclusion">音現</small>愁汗馬西戎逼，曾<small about="#mwt16" typeof="mw:Transclusion">音層</small>閃朱旗北斗殷<small about="#mwt17" typeof="mw:Transclusion">音煙，諸本作閒，<span class="book-name">正異</span>作殷</small>。多少材官守涇渭，將軍且莫破愁顏。<br/>
　　<small about="#mwt18" typeof="mw:Transclusion">首章，為吐蕃內侵，責諸將不能禦寇。上四，嘆往事。下四，慮將來。　顧注：陵墓對南山，見其近在內地，而吐蕃入關發塚，其禍烈矣，不忍斥言，故借漢為比。廣德元年，柳伉上疏，謂犬戎犯關度隴，不血刃而入京師，劫宮闕，焚陵寢，即其事也。此於祿山無涉。　張遠注：帝王曰陵，公卿曰墓。玉魚，應陵。金碗，應墓。　錢箋：昨日、早時，言變亂倏忽。愁汗馬，指吐蕃入寇。閃朱旗，謂焚宮煙焰。　「蒙」是覆地，對「出」字為工。汗馬赤血，對朱旗自稱。　顧注：末句緊接上二，言前日之愁，現在目中，豈可玩寇而遽破愁顏乎。兩愁字，丁寧致戒，不嫌重複。　盧注：<span class="date" title="765年">永泰元年</span>九月，郭子儀請遣諸道節度各出兵屯要害，諸將猶擊毬為樂，故有末句。<br/>
　　王濬表：領亂漢朝。　<span class="book-name">長安志</span>：終南山，連亘藍田諸縣，西漢諸陵及大臣墓，多與之相對。<br/>
　　鼂錯書：漢興以來，胡虜數入邊地。<br/>
　　後漢赤眉發掘諸陵，取其寶貨，此西京事。董卓使呂布發諸帝陵，及公卿以下冢墓，收其珍寶，此東京事。詩言「陵墓對南山」，指西京也。　黃生曰：三四，敘陵墓發掘之惨，本惡境，而出以雅語，若張載<span class="book-name">七哀</span>詩「便房啟幽戶，珠柙離玉體」，便覺出言直致矣。　<span class="book-name">西京新記</span>：宣政門內，曰宣政殿，初成，每見數十騎馳突出，高宗使巫祝劉明奴問其所由，鬼曰：「我漢楚王戊太子，死葬於此」，奴曰：「<span class="book-name">漢書</span>，戊與七國反，誅死，無後，焉得葬此」，鬼曰：「我當時入朝，以道遠不從坐，後病死，天子於此葬我，<span class="book-name">漢書</span>自遺誤耳」，明奴因宣詔，欲為改葬。鬼曰：「出入誠不安，改葬幸甚。天子斂我玉魚一雙，今猶未朽，勿見奪也」，明奴以事奏聞，及發掘，玉魚宛然，棺柩略盡。　<span class="book-name">漢武帝故事</span>：鄴縣有一人，於市貨玉杯，吏疑其御物，欲捕之，因忽不見。縣送其器，推問，乃茂陵中物也。霍光自呼吏問之，說市人形貌，如先帝。　朱注：<span class="book-name">南史</span>：沈炯為魏所虜，嘗獨行，經漢武通天臺，為表奏之，其略曰：「甲帳珠簾，一朝零落。茂陵玉碗，遂出人間」，即此事也。　<span class="book-name">搜神記</span>：盧充家西有崔少府墓，充一日入一府舍，見少府，少府以小女與充為婚。三日，崔曰：「君可歸，女生男，當以相還」，居四年，三月三日，臨水戲，忽見崔氏抱兒還充，又與金碗，并贈詩。充取兒、碗及詩，女忽不見，充詣市賣碗，崔女姨母曰：「昔吾妹之女，未嫁而亡，贈一金碗着棺中」。　<span class="book-name">杜詩博議</span>：戴叔倫<span class="book-name">贈徐山人</span>詩：「漢陵帝子黃金碗，晉代仙人白玉棺」，可見玉魚、金碗，皆用西京故事，實與漢朝陵墓相應。但漢後稗史，自<span class="book-name">西京雜記</span>、<span class="book-name">風俗通</span>、<span class="book-name">拾遺記</span>諸書外，傳者絕少，無從考據耳。盧充幽婚，恐尚非的證。　胡應麟曰：早時金碗出人間，說者謂用「茂陵玉碗，遂出人間」語，以上有玉魚字，遂易作金碗。或謂盧充幽婚，自有金碗事，杜不應竄易原文，然單主盧充，又落汗漫。二說迄今分挐。不知杜蓋以金碗字入玉碗語，一句中事詞串用，兩無痕跡。如<span class="book-name">伯夷傳</span>雜取經子，鎔液成文。正此老爐錘妙處，而注家並失之。淮陰侯云：「此自兵法，顧諸君不省耳」，余於注杜者亦云。<br/>
　　按：趙次公曰：閃朱旗於北斗城中，閒暇自若，此以「閒」對「逼」，似為工稱，但汗馬西戎四字既屬連用，則朱旗斗城不應湊用。朱注指為旗上斗星，則殷字正與閃字相應。　周必大曰：<span class="book-name">漢書</span>有朱旗絳天，此云「朱旗北斗殷」，見斗亦赤矣。殷，紅色也。修書時避唐宣宗諱，故改作閒耳。考<span class="book-name">左傳</span>：三辰旗旂。疏云：畫北斗七星。<span class="book-name">漢書</span>：招摇靈旗，九夷賓將。注：畫招搖於旗，以征伐。招搖，北斗第七星也。<span class="book-name">東觀漢紀</span>：段熲徵還京師，鼓吹曲蓋，朱旗騎馬，殷天蔽日。<span class="book-name">左傳</span>：左輪朱殷。　張希良曰：注家以少陵父名閑，因改閒為殷，非也。上云「西戎逼」，下云「北斗閒」，二字反對，言戎馬之急如此，而我軍旗幟高並北斗者，悠颺閃爍，如此閒暇，則其逗留玩寇可知矣。當從趙次公之說。且閑字從木，閒字從月，義同而點畫各別，何嫌名之可諱乎。又如「<a class="source" href="c24_du_shi_xiang_zhu__si_ku_quan_shu_ben__juan23.xhtml#xiao_han_shi_zhou_zhong_zuo">娟娟戲蝶過閒幔</a>」，正與急湍相反對，若改作開幔，意致索然。<br/>
　　<span class="book-name">杜臆</span>：<span class="book-name">唐志</span>：李林甫請停上下魚書，自是徒有兵額官吏，而戎器、駝馬、鍋幕、糗糧俱廢矣。時府人目番上宿衛者曰侍官，而六軍宿衛皆市人矣。今吐蕃為寇，當拒之於疆場，而第守涇渭，已在畿輔之內，況材官不知其多少，大抵皆侍官輩耳。　<span class="book-name">通鑑</span>：永泰元年九月，回紇、吐蕃合兵圍涇陽，及暮，二虜退屯北原。　<span class="book-name">越絕書</span>：多少為備。　<span class="book-name">前漢書</span>：材官蹶張。注：材官，武技之臣。又：發巴蜀材官。應劭曰：材官，有材力者。　王勃詩：賴此釋愁顏。<br/>
　　宋之問詩：破顏看鵲喜。</small><br/>
　　韓公本意築三城，擬絕天驕拔漢旌。豈謂盡煩回紇馬，翻然遠救朔方兵。胡來不覺潼關隘，龍起猶聞晉水清。獨使至尊憂社稷，諸君何以答升平。<br/>
　　<small about="#mwt19" typeof="mw:Transclusion">次章，為回紇入境，責諸將不能分憂。在四句分截。　築城本以禦戎，豈料國家多難，反借之以平寇亂。如<span class="date" title="757年">至德二載</span>，香積新店之捷，以回紇復兩京。<span class="date" title="765年">永泰元年</span>，涇陽輕騎之盟，以回紇退吐蕃。子儀前後用兵，皆藉其助討之力，所謂「盡煩回紇馬」、「遠救朔方兵」也。曰「豈謂」，見事出意外。曰「翻然」，見彼有悔心。　當時潼關破後，廣平出師，是秋，合關河清，此真主龍興之象也。今雜虜侵境，憂在至尊，諸將何不思奮身報國，以致昇平乎。四句，作抑揚詰問語，其意自明。　按<span class="book-name">冊府元龜</span>：高祖師次龍門縣，<span class="place">河</span>水清。趙次公云：至德二年七月，嵐州合關，河清三十里。此龍起晉水清之一證也。詩蓋以祖宗之起兵晉陽，比廣平之興復京師。廣平王即代宗，故下文接以至尊。<span class="book-name">博議</span>解胡來句，謂回紇自西北而來，不由潼關。果如其說，何不云蕭、關散關乎。其解龍起句，謂太宗龍興晉陽，請兵突厥。却輾轉牽合，文氣不順矣。<br/>
　　<span class="book-name">世說</span>：山濤與諸尚書言孫吳用兵本意。<br/>
　　<span class="book-name">舊唐書·張仁愿傳</span>：<span class="date" title="708年">景龍二年</span>，拜左衛大將軍，同中書門下三品，封韓國公。<span class="date" title="707年">神龍三年</span>，仁愿於河北築三受降城。先是，朔方與突厥以河為界，河北岸有拂雲祠，突厥每入寇，必禱祠，候冰合而入。時<span class="name">默啜</span>西撃<span class="name">娑葛</span>，仁愿乘虛，奪漠南之北，築三城，首尾相應，以拂雲祠為中城，東西相去各四百里，皆據津濟，遙相接應。北拓三百餘里，於<span class="place">牛頭朝那山</span>北，置烽燧一千八百所。自是突厥不得度山放牧，朔方無復侵掠。<span class="book-name">新書</span>：中城，南直朔方。西城，南直靈武。東城，南直榆林。　<span class="book-name">史記·淮陰侯傳</span>：馳入趙壁，拔趙旗，立漢赤幟。按：「天驕拔漢旌」，五字連讀，言回紇本欲拔去漢旌，自三城既築，則絕其拔旌之路矣。<br/>
　　<span class="book-name">蜀志·呂凱傳</span>：翻然改圖。<br/>
　　<span class="name" title="张遂">一行</span><span class="book-name">并州起義堂頌</span>：我高祖龍躍晉水，鳳翔太原。<br/>
　　<span class="book-name">梅福傳</span>：升平可致。</small><br/>
　　洛陽宮殿化為烽，休道<small about="#mwt21" typeof="mw:Transclusion">去聲</small>秦關百二重<small about="#mwt22" typeof="mw:Transclusion">平聲</small>。滄海未全歸<span class="book-name">禹貢</span>，薊門何處盡<small about="#mwt23" typeof="mw:Transclusion">一作覓</small>堯封。朝<small about="#mwt24" typeof="mw:Transclusion">音潮</small>廷袞職誰爭補<small about="#mwt25" typeof="mw:Transclusion">一作雖多預</small>，天下軍儲不自供。稍喜臨邊王相<small about="#mwt26" typeof="mw:Transclusion">去聲</small>國，肯銷金甲事春農。<br/>
　　<small about="#mwt27" typeof="mw:Transclusion">此章為亂後民困，責諸將不行屯田。在四句分截。洛陽、潼關，憶安史陷京。滄海、薊門，傷河北餘孽。顧注：袞職誰補，言相皆出將。儲不自供，言兵弗知農。王相國，此相而出將者。事春農，則兵亦知農矣。　「稍喜」有二義，諸鎮不知屯種，而縉獨舉行之，是為稍喜。縉素黨附元載，此事在所節取，亦足稍喜也。　當時李抱真為潞澤節度使，籍民，免其租税，給弓矢，使農隙習武，既不廢朝廷廩給，而府庫亦充實。郭子儀以河中乏食，自耕百畝，將士效之，皆不勸而耕。此即軍儲之能自供者。詩但舉王縉而不及李、郭，時縉為河南副元帥，特就河北諸帥而較論之耳。玩臨邊二字可見。<br/>
　　<span class="book-name">後漢·董卓傳</span>：李㴶放火燒宮殿官府，居人悉盡。曹植詩「洛陽何寂寞，宮殿盡燒焚」，正指此也。　<span class="book-name">通鑑</span>：<span class="date" title="755年">天寶十四載</span>十二月，安祿山陷東京。十五載六月，破潼關。<br/>
　　<span class="book-name">漢紀</span>：秦得百二焉。注：秦地險固，二萬人足當諸侯百萬人。<br/>
　　滄海，指<span class="book-name">禹貢</span>青州之域。<span class="book-name">十洲記</span>：滄海，在北海中，水皆蒼色，神仙謂之滄海。　庾信詩：薊門還北望。<br/>
　　朱注：盡堯封，如<span class="book-name">王制</span>「北不盡恒山，南不盡衡山」之盡。俗本作覓，非。　<span class="book-name">史記</span>：周封堯後於薊，故曰堯封。王胄詩：比屋降堯封。<br/>
　　朱注：此用袞職，與<span class="book-name">毛詩</span>不同。<span class="book-name">後漢·法真傳</span>：臣願聖朝就加袞職。袞職，三公也。<br/>
　　<span class="book-name">焦竑傳</span>：唐府兵之制，寓農於兵，軍糧皆所自給。今府兵法壞，而兵餉多取之餽饟，故云「軍儲不自供」。　<span class="book-name">西都賦</span>：儲不改供。漢樂府：蒼梧多腐粟，無益諸軍儲。<br/>
　　<span class="book-name">舊唐書</span>：廣德二年，王縉拜同平章事，其年八月，代李光弼，都統河南、淮西、山南東道諸節度行營事，兼領東京留守。歲餘，遷河南副元帥，請減軍資錢四十萬貫，修東都殿宇。　謝朓啟：臨邊三事，既謝張温。<br/>
　　蔡文姬詩：金甲耀日光。　漢元帝詔：方春農桑興。</small><br/>
　　迴首扶桑銅柱標，冥冥氛祲未<small about="#mwt30" typeof="mw:Transclusion">一作不</small>全銷。越裳翡翠無消息，南海明珠久寂寥。殊錫曾<small about="#mwt31" typeof="mw:Transclusion">音層</small>為大司馬，總戎皆插侍中貂。炎風朔雪天王地，只在忠臣<small about="#mwt32" typeof="mw:Transclusion">一作良</small>翊聖朝<small about="#mwt33" typeof="mw:Transclusion">音潮</small>。<br/>
　　<small typeof="mw:Transclusion">此章為貢賦不修，責諸將不能懷遠。在四句分截。　嶺南未靖，貢獻久稀，由諸將膺異寵，擁高官，而不盡撫綏之道，故思忠臣恤民，以輔翼朝廷。　黃生注：前三首道兩京之事，皆翹首北顧。此則道南中之事，故以迴首發端。顧注：嶺南自明皇南詔之敗，繼以中原多故，其地未平。　越裳國，在交趾南。南海郡，即廣州府。炎風朔雪，以極南極北之地言。　<span class="book-name">杜臆</span>：殊錫而為大司馬，則兵權在握，總戎而兼侍中銜，則事無中制，何以不能收復舊疆耶。<br/>
　　<span class="book-name">十洲記</span>：扶桑，在碧海之卯地，一面萬里。　<span class="book-name">南史</span>：林邑國，漢日南郡象林縣，古越裳界也，北接九真郡南界，水步道二百餘里有西屠夷，亦稱王。馬援所植兩銅柱，表漢界處也。<span class="book-name">新唐書</span>：環王，本林邑，其南浦有五銅柱山，形若倚蓋，西重巖，東涯海。明皇令特進何履光以兵定南詔，復立馬援銅柱，乃還。宋之問詩：銅柱海南標。<br/>
　　王僧達詩：遠山斂氛祲。<br/>
　　<span class="book-name">周外紀</span>：成王六年，交趾南有越裳氏，重譯來朝，獻白雉。<span class="book-name">唐書·志</span>：驩州日南郡有越裳縣。<span class="book-name">周書</span>：成王時，蒼梧獻翡翠。<span class="book-name">說文</span>：翡，赤雀。翠，青雀也。　虞羲詩：君去無消息。<br/>
　　<span class="book-name">後漢書</span>：南海郡，武帝時置。<span class="book-name">唐志</span>：嶺南道有南海縣。　<span class="book-name">漢·西域傳贊</span>：孝武之世，睹犀布玳瑁，則建朱崖七郡。自是之後，明珠文甲，通犀翠羽之珍，盈於後宮。<span class="book-name">嶺表錄異</span>：廉州有大池，謂之珠池，每年刺史修貢。　<span class="book-name">子虛賦</span>：寂寥無聲。<br/>
　　傅亮<span class="book-name">進宋元帝詔</span>：敬授殊錫，光啟疆宇。<br/>
　　<span class="book-name">唐書</span>：門下省侍中二人，正二品，掌出納帝命，相禮儀，與左右常侍中書令，並金蟬珥貂。<br/>
　　<span class="book-name">管子</span>：南至委火炎風之野。　張正見賦：朔雪映夜舟。　<span class="book-name">記</span>：臨諸侯，曰天王。　邵注：天王，用<span class="book-name">春秋</span>例，大一統也。<br/>
　　陸機<span class="book-name">豪士賦</span>：忠臣所為慷慨。　<span class="book-name">左傳</span>：叔向語宣子曰：文公之霸也，翼戴天子。　後漢馮衍書：聖朝享堯舜之榮。<br/>
　　錢謙益曰：此深戒朝廷不當使中官為將也。楊思勗討安南五溪，殘酷好殺，故越裳不貢。呂太一收珠南海，阻兵作亂，故南海不靖。李輔國以中官拜大司馬，所謂殊錫也。魚朝恩以中官為觀軍容使，所謂總戎也。澤州陳塚宰力辯其非。其一謂安南五溪之變，在思勗未至之先，有本傳可証，不當以越裳不貢責之思勗。其一謂呂太一既平後，曾收珠千餘日，有杜詩可証，不當以南海久寂責之太一。其一謂漢武帝置大司馬，為武官極品。唐之兵部尚書不可稱大司馬，唐兵部尚書乃正三品。輔國進封司空，兼中書今，進封博陸郡王，三品之官，何足異乎。若唐之諸帥，其下各有行軍司馬及軍司馬，所謂大司馬者，應指副元帥、都統、節度使、都督府，都護府等官，專征伐之柄者言。且安南常設大都護以掌統諸番，此亦可証，所謂殊錫，大約非常寵錫，為朝廷親信重臣耳。其一謂總戎之名，節度使皆可稱，如杜詩，「總戎楚蜀」以贈高適，「聞道總戎」以贈嚴武，何必觀軍容使始云總戎耶。<span class="book-name">唐·百官志</span>：門下省侍中二人，正二品。左散騎常侍二人，正三品。注云：左散騎與侍中為左貂，右散騎與中書令為右貂。考馬燧、渾瑊，皆拜侍中，初非中人也。<span class="book-name">百官志</span>中人有內侍省監、內常侍諸稱，而無侍中。<span class="book-name">宦者傳</span>諸宦官有封為王公，進為中書今者，亦無侍中。今以魚朝恩當之，誤矣。所謂「總戎皆插侍中貂」，當指節度使而帶宰相之銜者。</small><br/>
　　錦江春色逐人來，巫峽清秋萬壑哀。正憶往時嚴僕射<small about="#mwt35" typeof="mw:Transclusion">從本音</small>，共迎中使<small about="#mwt36" typeof="mw:Transclusion">去聲</small>望鄉臺。主恩前後三持節，軍令分明數<small about="#mwt37" typeof="mw:Transclusion">音朔</small>舉杯。西蜀地形天下險，安危須仗出群材。<br/>
　　<small about="#mwt38" typeof="mw:Transclusion">此章為鎮蜀失人，而思嚴武之將略。通首逐句遞下，此流水格也。細玩文氣，望鄉臺與錦江相應，出群材與軍令相應，仍於四句作截。　大曆元年，公自雲安下夔州，其云錦江春色者，從上流而言，正想到臺前迎使也，觸景生哀，傷及嚴公。僕射，乃卒後贈官。迎使，是幕僚同事。三持節，言朝廷倚重。數舉杯，言軍中整暇。地險易亂，故須異才出鎮，惜乎繼起無人耳。　<span class="book-name">舊唐書</span>：武初以御史中丞出為綿州刺史，遷東川節度使，再拜成都尹，仍為劍南節度使，所謂先後三持節也。　顧注：只軍令分明一句，便見折衝樽俎中，具有多少韜略。　頻數舉杯，如<span class="book-name">嚴公廳宴</span>及<span class="book-name">秋晚摩訶池</span>之類是也。或因<span class="book-name">八哀</span>詩有「憂國只細傾」句，遂云但數次舉杯，失其旨矣。細傾，言飲不至醉耳，非謂停止宴會也。設三鎮蜀中，只幾次舉酒，反覺倉皇窘迫，不似雅歌投壺氣象。　西蜀地險，外則吐蕃見侵，內則奸雄竊據也。安危須仗，所謂「公來雪山重，公去雪山輕」也。<br/>
　　陰鏗詩：上林春色滿。<br/>
　　殷仲文詩：獨有清秋日。　又：哀壑叩虛牝。<br/>
　　<span class="book-name">後漢·王常傳</span>：光武曰：每念往時共更艱厄，何日忘之。　僕射，秦官名。<span class="book-name">漢官儀注</span>：師古曰：射，本如字讀，古重射，每官必有主射課督之，故名。今射音夜，泥。<br/>
　　<span class="book-name">漢書·田横傳</span>：中使還報。又<span class="book-name">宦者傳</span>：<span title="後漢書·卷七十八·宦者列傳第六十八" class="source">凡詔所徵求，皆令西園騶密約敕，號曰中使</span>。<span class="book-name">文選注</span>：天子私使曰中使。<span class="book-name">成都記</span>：望鄉臺與昇仙橋相去一里，管華陽縣。<br/>
　　王褒<span class="book-name">四子講德論</span>：皇澤豐沛，主恩滿溢。　<span class="book-name">漢書·馮奉世傳</span>：輒持節將兵追撃。<br/>
　　<span class="book-name">管子</span>：作內政而寄軍令。　諸葛孔明<span class="book-name">劾廖立表</span>：部伍分明。　周明帝詩：舉杯延故老。<br/>
　　<span class="book-name">李斯傳</span>：西蜀丹青不為采。　陳琳書：<span title="為曹洪與魏文帝書" class="source">漢中地形，實有險固</span>。<br/>
　　鎮蜀得人，安則可以銷萌，危則可以戡亂，不必引<span class="book-name">荀子</span>「安國之危」解。　<span class="book-name">世說</span>：殷中軍曰：韓康伯居然是出群器。<br/>
　　錢謙益曰：是時，崔旰、柏茂林等交攻，杜鴻漸唯事姑息，奏以節度，讓旰、茂林等各為本州刺史。上不得已，從之。鴻漸以三川副元帥兼節度，主恩尤重，然軍令分明，有愧嚴武多矣。故感今思昔，必如嚴武出群之才，斯可當安危重寄，而慨鴻漸之非其人也。又曰：鴻漸入蜀，以軍政委崔旰，日與僚屬縱酒高會，追思嚴武之軍令，實暗議鴻漸之日飲不事事，有負主恩耳。<br/>
　　舊解謂此詩「春」「秋」，就<span class="date" title="765年">永泰元年</span>說，非也。是秋，公在雲安，不當云巫峽，且前章云「南海明珠久寂寥」，亦不在永泰間也。按：公詩有云「自平中官呂太一，收珠南海千餘日。近供生犀翡翠稀，復恐征戍干戈密」，太一之叛，在廣德元年十一月，隨即削平。自廣德二年、<span class="date" title="765年">永泰元年</span>至大曆元年秋，中經閏月，約計千餘日矣。彼云近供稀，猶此言久寂寥也。想南海既平而復梗，又在是年深秋，彼此互證，斷知其作於大曆元年秋日矣。<br/>
　　郝敬曰：此以詩當紀傳，議論時事，非吟風弄月，登眺遊覽，可任興漫作也。必有子美憂時之真心，又有其識學筆力，乃能斟酌裁補，合度如律。其各首縱横開合，宛是一章奏議，一篇訓誥，與三百篇並存可也。又曰：五首慷慨蘊藉，反覆唱嘆，憂君愛國，綢繆之意，殷懃篤至。至末及蜀事，深屬意於嚴武，蓋己嘗與共事，而勳業未竟，特致惋惜，亦有感於國士之遇耳。<br/>
　　陸時雍曰：<span class="book-name">諸將</span>數首，皆以議論行詩。<br/>
　　黃生曰：<span class="book-name">有感</span>五首與<span class="book-name">諸將</span>相為表裏，大旨在於忠君報國，休兵恤民，安邊而弭亂。其老謀碩畫，款款披陳，純是至誠血性語。<br/>
　　王嗣奭曰：五章結語，皆含蓄可思。西戎見逼，諸將之罪，第云「且莫破愁顏」。社稷方憂，諸將之罪，第云「何以答昇平」。屯田不舉，此當事者失策，第稱王相國以相形。廣南未靖，此撫綏者失宜，第舉忠臣翊聖以相勸。崔旰之亂，杜鴻漸不能會討，獨稱嚴武出群，以見繼起者之失人。皆得詩人温柔敦厚之旨，故言之者無罪，而聞之者可以戒。<br/>
　　澤州陳冢宰廷敬曰：五首合而觀之，漢朝陵墓、韓公三城、洛陽宮殿、扶桑銅柱、錦江春色，皆從地名敘起。分而觀之，一二章，言吐蕃回紇，其事對，其詩章句法亦相似。三四章，言河北廣南，其事對，其詩章句法又相似。末則收到蜀中，另為一體。杜詩無論其他，即如此類，亦可想見當日鑪錘之法，所謂「晚節漸於詩律細」也。與<span class="book-name">秋興</span>詩並觀，愈見。</small><br/>
　　<span id="ba_ai_shi" about="#mwt39" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#ba_ai_shi" class="mw-selflink-fragment">八哀詩</a></span><br/>
　　<small about="#mwt40" typeof="mw:Transclusion">鶴注：八詩非一時所作，如李光弼詩「灑淚巴東峽」，嚴武詩「悵望龍驤塋」，則二詩在夔州作無疑。如李邕詩「君臣尚論兵，將帥接燕薊」，則是史朝義未平，正經營河北之日，當在廣德之前，蓋自寶應、廣德至大曆初，有此作也。　今按：詩序所云，乃一時追思之作。觀哀鄭虔詩云：「秋色餘魍魎」，當是大曆元年之秋。其云：「君臣尚論兵，將帥接燕薊」，因此時吐蕃未靖，河北降將陽奉陰違，故有此語，非為史朝義而發也。　葛常之曰：曹子建、王仲宣、張孟陽有<span class="book-name">七哀</span>詩，釋者謂病而哀，義而哀，感而哀，悲而哀，耳目聞見而哀，口歎而哀，鼻酸而哀也。子建之哀，在於獨棲而思婦。仲宣之哀，在於棄子之婦人。張孟陽之哀，在於已毁之園寢。是皆一哀而七者具也。老杜之八哀，則所哀者八人也。</small><br/>
　　傷時盜賊未息，興起王公、李公，嘆舊懷賢，終於張相<small about="#mwt41" typeof="mw:Transclusion">去聲</small>國。八公前後存殁，遂不銓次焉。<br/>
　　<small about="#mwt42" typeof="mw:Transclusion"><span class="book-name">杜臆</span>：此八公傳也，而以韻記之，乃公創格。蓋法<span class="book-name">詩</span>之<span class="book-name">頌</span>，而詩史非虛稱矣。王、李名將，因盜賊未息，故興起二公，此為國家哀耳。繼以嚴武、汝陽、李、蘇、鄭，皆素交，則嘆舊。九齡名相，則懷賢。序簡而該，亦非後人所及。朱注：詩序末句，言不以存歿之前後為次第也。陶詩序：詞無銓次。</small><br/>
　　<span id="zeng_si_kong_wang_gong_si_li" about="#mwt43" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#zeng_si_kong_wang_gong_si_li" class="mw-selflink-fragment">贈司空王公思禮</a></span><br/>
　　<small about="#mwt44" typeof="mw:Transclusion">八章之中，題首言贈者四，乃稱死後贈官也。　盧注：哀司空者，哀其功名未就，而天促之也。　<span class="book-name">唐書</span>：王思禮，高麗人。</small><br/>
　　司空出東夷，童稚刷勁翮。追隨幽<small about="#mwt45" typeof="mw:Transclusion">一作燕</small>薊兒，穎銳<small about="#mwt46" typeof="mw:Transclusion">一作脱</small>物不隔。<br/>
　　<small about="#mwt47" typeof="mw:Transclusion">首敘少年奮起之跡。　勁翮，比其勇力。穎銳，比其英鋒。<br/>
　　<span class="book-name">唐書</span>：思禮父虔威，為朔方軍將。思禮少習戎旅，入居營州。<br/>
　　蔡邕<span class="book-name">袁滿來碑</span>：雖則童稚，令聞芬芳。　劉楨詩：勁翮正敷張。<br/>
　　脱穎而出，用毛遂語。任昉表：不隔微物。</small><br/>
　　服事哥舒翰，意<small about="#mwt48" typeof="mw:Transclusion">一作氣</small>無流沙磧。未甚拔行<small about="#mwt49" typeof="mw:Transclusion">平聲</small>間，犬戎大充斥。短小精悍姿，屹然强寇敵。貫穿<small about="#mwt50" typeof="mw:Transclusion">去聲</small>百萬衆，出入由<small about="#mwt51" typeof="mw:Transclusion">古與猶通</small>咫尺。馬鞍懸將<small about="#mwt52" typeof="mw:Transclusion">去聲</small>首，甲外控鳴鏑。洗劍青海水，刻銘天山石。九曲非外蕃，其王轉深壁。飛兔不近駕，鷙鳥資遠撃。<br/>
　　<small about="#mwt54" typeof="mw:Transclusion">此記隴右立功之事。　遠注：意無沙磧，猶云談笑無河北。　貫穿，謂連絡部伍。出入，謂衝突賊營。懸將首，能戰勝。控鳴鏑，能禦虜。所謂「屹然强寇敵」也。自此九曲盡復，則其地非外蕃，而其王已遁迹矣。飛兔二句，言足以長驅遠馭。　流沙磧石、青海天山，皆在西極之地。<br/>
　　<span class="book-name">周禮</span>：<span title="周禮·地官司徒：
大司徒之職：掌建邦之土地之圖，與其人民之數，以佐王安擾邦國。…頒職事十有二于邦國都鄙，使以登萬民：一曰稼穡，二曰樹藝，三曰作材，四曰阜蕃，五曰飭材，六曰通財，七曰化材，八曰斂材，九曰生材，十曰學藝，十有一曰世事，十有二曰服事。" class="sectional">大司徒頒職事，十有二，曰服事</span>。鄭司農注：服事，為公家服事也。　<span class="book-name">唐書</span>：思禮從王忠嗣至河西，與哥舒翰同籍麾下，及翰為隴右節度使，思禮與中郎將周泌為翰押衙。<br/>
　　<span class="book-name">衛青傳</span>：臣幸得待罪行間。<br/>
　　<span class="book-name">周語</span>：穆王將征犬戎。　<span class="book-name">左傳</span>：敝邑以政刑不修，寇盜充斥。<br/>
　　<span class="book-name">前漢書</span>：嚴延年為人短小精悍。<br/>
　　<span class="book-name">靈光殿賦</span>：屹然特立。　<span class="book-name">辯亡論</span>：强寇敗績。<br/>
　　<span class="book-name">後漢·隗囂傳</span>：百萬之衆方至。<br/>
　　夢弼曰：「馬鞍懸將首」，暗用彭寵事。蔡琰詩：馬鞍懸其頭。<br/>
　　鮮于注：甲外，軍陣之外，即遊騎掠軍，離什伍者。　曹植詩：攬弓捷鳴鏑。邵注：鳴鏑，髐箭也。<br/>
　　青海，即西海。<br/>
　　伊州、西州，並有天山。刻銘，猶竇憲勒功燕然之意。　<span class="book-name">哥舒翰傳</span>：翰築神威軍青海上，吐蕃攻破之，更築於龍駒島，由是吐蕃不敢近青海。<br/>
　　唐<span class="date" title="710年">景龍四年</span>，贊普請昏，唐以左衛大將軍楊矩送金城公主使吐蕃。因請河西九曲之地為公主湯沐邑，矩奏，與之，吐蕃既得九曲，自是復叛。　<span class="book-name">舊唐書</span>：<span class="date" title="753年">天寶十二載</span>，翰征九曲，思禮後期，欲引斬之，續使命釋之，思禮徐言曰：「斬則斬，却喚何物」，諸將以是壯之。　十二載，翰進封涼國公，加河西節度使。攻破吐蕃洪濟、大漠門等城，悉收九曲，以其地置洮陽郡，築神策、宛秀二軍。<br/>
　　<span class="book-name">枚乘傳</span>：深壁高壘。<br/>
　　<span class="book-name">呂氏春秋</span>：飛兔、騕褭，古之駿馬。<span class="book-name">瑞應圖</span>：飛兔，神馬，行三萬里，明君有德則至。<br/>
　　<span class="book-name">易通卦驗</span>：秋分鷙鳥擊。張率詩：雖憂鷙鳥擊，長懷沸鼎虞。</small><br/>
　　曉達兵家流，飽聞<span class="book-name">春秋</span>癖。胸襟日沈靜，肅肅<small about="#mwt55" typeof="mw:Transclusion">晉作蕭蕭</small>自有適。<br/>
　　<small about="#mwt56" typeof="mw:Transclusion">此乃重敘將略，為下文張本。　王公才識意度如此，則知潼關之敗，非其僨軍，而武功之師，由其底定也。<br/>
　　<span class="book-name">漢·藝文志</span>：兵家者，蓋出於古司馬之職，王官之武備也。<br/>
　　<span class="book-name">晉書</span>：杜預為征南將軍，有<span class="book-name">春秋左傳</span>癖。<br/>
　　<span class="book-name">杜臆</span>：胸襟沈靜二句，夫子所云「<span title="論語·述而：
子謂顏淵曰：「用之則行，舍之則藏，唯我與爾有是夫。」子路曰：「子行三軍，則誰與」，子曰：「暴虎馮河，死而無悔者，吾不與也。必也臨事而懼，好謀而成者也。」" class="source">懼而好謀</span>」，可於氣象得之。劉伶論：聞此消胸襟。　常景詩：嚴君性沈靜，立志明霜雪。　<span class="book-name">詩</span>：肅肅在廟。　<span class="book-name">莊子</span>：是適人之適，而非自適之適也。</small><br/>
　　潼關初潰散，萬乘<small about="#mwt57" typeof="mw:Transclusion">去聲</small>猶辟<small about="#mwt58" typeof="mw:Transclusion">皮亦切</small>易。偏裨無所施，元帥見手格。太子入朔方，至尊狩梁益。胡馬纏伊洛，中原氣甚逆。肅宗登寶位，塞<small about="#mwt59" typeof="mw:Transclusion">所則切</small>望勢敦迫<small about="#mwt60" typeof="mw:Transclusion">一作逼</small>。公時徒步至，請罪將厚責。際會清河公，間<small about="#mwt61" typeof="mw:Transclusion">去聲</small>道傳玉册。天王拜跪畢，讜<small about="#mwt62" typeof="mw:Transclusion">音黨</small>論<small about="#mwt63" typeof="mw:Transclusion">一作議</small>果冰釋。<br/>
　　<small about="#mwt64" typeof="mw:Transclusion">此記潼關敗績之事。辟易，言出奔。偏裨，謂思禮。元帥，謂哥舒。梁益，謂蜀中。伊洛，謂河南。至尊，即明皇。太子，即肅宗，當時靈武即位，迫於群臣勸進，故勉從以塞衆望。　上皇傳位於太子，房琯奉册至靈武，受命以後，因納讜言，故思禮得釋放也。<br/>
　　<span class="book-name">唐書</span>：哥舒翰守潼關，思禮充元帥府馬軍都將。翰軍既敗，至潼關收散卒，復守關，賊將崔乾祐進攻之，於是<span class="name">火拔歸仁</span>等紿翰出關，執以降賊。<br/>
　　<span class="book-name">項羽傳</span>：「人馬辟易」，謂辟開而移易其處。<br/>
　　<span class="book-name">漢·馮奉世傳</span>：大將軍出，必有偏裨。<br/>
　　張華：元帥統方夏。　<span class="book-name">東方朔傳</span>：手格熊羆。<br/>
　　<span class="book-name">春秋</span>：天王狩於河陽。　梁、益二州，即西蜀地。<br/>
　　<span class="book-name">後漢·史論</span>：<span title="後漢書·卷七十二·列傳第六十二·董卓·贊" class="source">兵纏魏象</span>。<br/>
　　<span class="book-name">樂記</span>：逆氣成象。<br/>
　　<span class="book-name">易</span>：聖人之大寶，曰位。<br/>
　　王褒<span class="book-name">四子講德論</span>：不足以塞厚望，應明旨。羊祜表：何以塞天下之望。<span class="book-name">世說</span>：昔安石在東山，縉紳敦迫。<br/>
　　范蔚宗論：或起徒步，而仕執珪。<br/>
　　<span class="book-name">唐書</span>：翰敗潼關，思禮走行在，肅宗責不堅守，將斬之。會房琯自蜀奉上皇册命至，諫以為可收後效，遂見赦。　錢箋：新舊二書，記思禮纛下被釋，在靈武，與公詩合。而<span class="book-name">通鑑</span>載思禮自潼關至，在次馬嵬驛之前。又云，即授河西隴右節度使，令赴鎮，恐當有誤。清河，乃房姓郡名。玉冊，冊立肅宗之詔。　<span class="book-name">山海經</span>：黃帝取密山之玉策，而投之鍾山之陽。<span class="book-name">穆天子傳</span>：天子於是得玉策枝斯之英。<br/>
　　<span class="book-name">記</span>：天子曰天王。　古詩：伸腰再拜跪。<br/>
　　<span class="book-name">前漢書</span>：成帝曰：久不見班生，今日復聞讜言。<span class="book-name">左傳序</span>：渙然冰釋。</small><br/>
　　翠華卷飛雪<small about="#mwt65" typeof="mw:Transclusion">一云飛雪中</small>，熊虎亘阡陌。屯<small about="#mwt66" typeof="mw:Transclusion">音純</small>兵鳳凰山，帳殿涇渭闢。金城賊咽喉，詔鎮雄所搤。禁暴靖<small about="#mwt67" typeof="mw:Transclusion">一作靜，一作清</small>無雙，爽氣春淅瀝。巷有從公歌，野多青青麥。<br/>
　　<small about="#mwt68" typeof="mw:Transclusion">此憶其守武功而興復也。　帝自靈武至鳳翔，自鳳翔臨涇渭，已漸逼京都矣。　翠華，天子之旗，時在二月，故有飛雪。熊虎，將士之旗，統率六軍，故亘阡陌。詔鎮，謂奉詔以鎮武功。所搤，扼敵衝也。無雙，言勇略特出。淅瀝，言軍令肅清。王師至，故巷有歌。寇不侵，故野多麥。<br/>
　　<span class="book-name">上林賦</span>：建翠華之旗。<br/>
　　<span class="book-name">周禮·春官</span>：司常，熊虎為旗，鳥隼為旟。<br/>
　　<span class="book-name">圖經</span>：岐山，一名天柱山。文王時，鳳鳴岐山，人亦呼為鳳凰堆，在鳳翔府。<br/>
　　帳殿，天子所在，以帳為殿，詳二卷。<br/>
　　金城縣，屬京兆府，至德二年，改為興平。時思禮為關內節度使，鎮此。黃鶴以為河西之金城，誤矣。　<span class="book-name">唐書</span>：思禮除關內節度使，守武功，賊將安守忠來戰，思禮退守扶風。賊分兵略太和關，去鳳翔五十里，上命郭子儀擊之而退。　<span class="book-name">馬援傳</span>：搤其咽喉。<br/>
　　漢武帝詔：禁暴止邪，養育群生。　<span class="book-name">史記</span>：蕭何曰：如<span class="name">信</span>，國士無雙。<br/>
　　<span class="book-name">世說</span>：桓宣武素有雄情爽氣。<span class="book-name">王彬别傳</span>：爽氣出儕類。謝惠連賦：霰淅瀝而先集。<br/>
　　<span class="book-name">詩</span>：無小無大，從公於邁。<br/>
　　後漢成帝時童謠：小麥青青大麥枯，誰當穫者婦與姑，丈夫何在西擊胡。<span class="book-name">莊子</span>：青青之麥，生於陵陂。</small><br/>
　　及夫<small about="#mwt70" typeof="mw:Transclusion">音扶</small>哭廟後，復<small about="#mwt71" typeof="mw:Transclusion">扶又切</small>領太原役。恐懼祿位高，悵望王土窄。不得見清時，嗚呼就窀穸。永<small about="#mwt72" typeof="mw:Transclusion">一作空</small>繫<small about="#mwt73" typeof="mw:Transclusion">音計</small>五湖舟，悲甚田横客。千秋汾晉間，事與雲水白。<br/>
　　<small about="#mwt74" typeof="mw:Transclusion">此惜其守太原而身沒也。　肅宗哭廟，在至德二年。思禮復鎮，在<span class="date" title="759年">乾元二年</span>。其卒軍中，在<span class="date" title="761年">上元二年</span>。祿位高，難報稱。王土窄，未恢復。二句推原其心。窀穸已歸，公方繫舟，不得赴哭，故作歌以悲，甚於田横之客。舊注引范蠡乘舟泛五湖，謂思禮有功成身退之志，非也。　洙曰：思禮兩鎮太原，撫御功深，故想見千秋之後，當與雲水長留。<br/>
　　<span class="book-name">舊唐書</span>：長安平，思禮先入清宮，遷兵部尚書，封霍國公。光弼徙河陽，代為太原尹、北京留守、河東節度使，尋加司空。<br/>
　　<span class="book-name">前漢·刑法志</span>：制為祿位，以勸其從。<br/>
　　<span class="book-name">詩</span>：莫非王土。<br/>
　　曹植詩：清時難屢得。<br/>
　　<span class="book-name">左傳</span>：惟是春秋窀穸之事。注：窀，厚也。穸，夜也。厚夜，猶長夜。　<span class="book-name">舊唐書</span>：<span class="date" title="761年">上元二年</span>四月，以疾薨。輟朝一日，贈太尉，諡武烈。<br/>
　　<span class="book-name">史記</span>：范蠡乘扁舟，浮於五湖。<br/>
　　<span class="book-name">古今注</span>：<span class="book-name">薤露</span>、<span class="book-name">蒿里</span>，並喪歌也。田横自殺，門人傷之，為作悲歌。<br/>
　　汾水，出太原晉陽山上。<br/>
　　徐彦伯詩：楚山雲水白。</small><br/>
　　昔觀<span class="book-name">文苑傳</span><small about="#mwt75" typeof="mw:Transclusion">去聲</small>，豈述廉頗績<small about="#mwt76" typeof="mw:Transclusion"><span class="book-name">英華</span>作頗跡，別作藺績</small>。嗟嗟<small about="#mwt77" typeof="mw:Transclusion">晉作喏喏，音社</small>鄧大夫，士卒終倒戟。<br/>
　　<small about="#mwt78" typeof="mw:Transclusion">將客意作結，歎繼起無人也。　將略不須文藝，故廉頗制勝，而景山喪身。　此章首尾中腰各四句，前兩段各十六句，後兩段各十句。<br/>
　　<span class="book-name">後漢書</span>有<span class="book-name">文苑傳</span><br/>
　　<span class="book-name">楚辭</span>“增歔欷之嗟嗟兮。　<span class="book-name">唐書</span>：思禮薨，<span class="name">管崇嗣</span>代為太原尹。數月，召鄧景山代崇嗣，景山以文吏見稱，至太原，檢覆軍吏隱沒者，軍衆憤怨，遂殺景山。<br/>
　　<span class="book-name">韓非子</span>：聚士卒，養從徒。　<span class="book-name" title="左傳·宣公二年：
初，宣子田於首山，舍於翳桑，見靈輒餓，問其病。曰：「不食三日矣」，食之，舍其半。問之，曰：「宦三年矣，未知母之存否，今近焉，請以遺之。」使盡之，而為之簞食與肉，置諸橐以與之。既而與為公介，倒戟以御公徒而免之。問何故，對曰：「翳桑之餓人也。」問其名居，不告而退，遂自亡也。">左傳</span>：趙宣子舍於<span class="place">翳桑</span>，見<span class="name">靈輒</span>餓，食之。既而與<span title="公介音界" class="comment">公介</span>，倒戟以禦公徒而免之。</small><br/>
　　<span id="si_tu_tian_bao_mo_bei_shou_jin_yang_jia_hu" about="#mwt80" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#si_tu_tian_bao_mo_bei_shou_jin_yang_jia_hu" class="mw-selflink-fragment">故司徒李公光弼</a></span><br/>
　　<small about="#mwt79" typeof="mw:Transclusion">盧注：哀司徒者，哀其匡復大功，受謗未明而没也。　<span class="book-name">唐書</span>：光弼，營州人。　朱注：司徒已封王，贈太保，止稱司徒者，其功名著於司徒時，蓋從時人所稱耳。</small><br/>
　　司徒天寶末，北收晉陽甲。胡<small about="#mwt81" typeof="mw:Transclusion">一作獷</small>騎<small about="#mwt82" typeof="mw:Transclusion">去聲</small>攻吾城，愁寂意不愜。人安若泰山，薊北斷<small about="#mwt83" typeof="mw:Transclusion">音短</small>右脅。朔方氣乃<small about="#mwt84" typeof="mw:Transclusion">一作多</small>蘇，黎首見帝業。<br/>
　　<small about="#mwt85" typeof="mw:Transclusion">首記守太原之事。　當時安史稱亂，祿山從河北而向潼關，思明從山右以瞰秦隴，自光弼西扼賊衝，故朔方無虞，而肅宗得起業靈武，此至德元年事也。　城，指太原。意不愜，賊失意也。<br/>
　　<span class="book-name">舊唐書</span>：太原，漢晉陽縣，<span class="date" title="690年">天授元年</span>，置北都，兼都督府。　<span class="book-name">公羊傳</span>：<span title="春秋公羊傳註疏·襄公卷十九：晉趙鞅取晉陽之甲，以逐荀寅與士吉射。荀寅與士吉射者，曷為者也，君側之惡人也。此逐君側之惡人，曷為以叛言之，無君命也。" class="sectional">晉趙鞅，取晉陽之甲，以逐荀寅，君側之惡人也</span>。<br/>
　　<span class="book-name">枚乘傳</span>：易於反掌，安於太山。<br/>
　　<span class="book-name">國語</span>：斷趙之右臂。<span class="book-name">西域傳</span>：開玉門關，通西域，以斷匈奴右臂。　朱注：太原在幽薊之西，故曰右脅。<br/>
　　<span class="book-name">舊書</span>：郭子儀為朔方節度，薦光弼為雲中太守，充河東節度副使。潼關失守，授戶部尚書，兼太原尹、北京留守。至德二年，史思明等四偽帥，率衆十餘萬攻太原，拒守五十餘日，伺其怠，出擊，大破之，斬首七萬餘級，加校檢司徒，尋遷司空。<span class="book-name">漢·高帝紀</span>：五年而成帝業。</small><br/>
　　二宮泣西郊，九廟起頹壓。未散河陽卒，思明偽臣妾。復<small about="#mwt86" typeof="mw:Transclusion">扶又切</small>自碣石來，火焚乾坤獵。高視笑祿山，公又大獻<small about="#mwt87" typeof="mw:Transclusion"><span class="book-name">英華</span>作獻大</small>捷。<br/>
　　<small about="#mwt88" typeof="mw:Transclusion">次記破思明之功。兩京克復，思明偽降，既而賊勢復熾，公又獻俘奏捷，此至德二年事也。二宮泣，玄、肅還京。河陽卒，子儀舊營。碣石來，思明再叛。乾坤獵，如縱火大獵。笑祿山，思明自矜其勇。<br/>
　　沈約<span class="book-name">安陸昭王碑</span>：二宮升降，令績斯俟。　西郊，自蜀至京之郊。<br/>
　　周制：后稷為太祖，廟百世不遷，左為文世室，右為武世室，居三昭三穆之上，共為九廟。　<span class="book-name">史記</span>：勾踐身稱為臣，妻稱為妾。<br/>
　　<span class="book-name">詩·叔于田</span>章：叔在藪，火烈具舉。前漢長沙定王以獵縱火，坐罪，此火獵所自出也。<br/>
　　<span class="book-name">盧思道集</span>：抵掌揚眉，高視闊步。<br/>
　　<span class="book-name">左傳</span>：凡諸侯有四夷之事，則獻捷於王。又：擊之必大捷焉。　<span class="book-name">唐書</span>：思明來援慶緒，光弼拒戰尤力。思明即偽位，縱兵河南。光弼代子儀為朔方節度、天下兵馬副元帥，與思明戰中潭西，大破之，又收懷州，擒安大清，獻俘太廟。</small><br/>
　　異王册崇勳，小敵信所怯。擁兵鎮汴河<small about="#mwt89" typeof="mw:Transclusion">一作河汴</small>，千里初妥貼。青蠅紛<small about="#mwt90" typeof="mw:Transclusion">一作徒</small>營營，風雨秋一葉。內省<small about="#mwt91" typeof="mw:Transclusion">悉井切</small>未入朝<small about="#mwt92" typeof="mw:Transclusion">音潮</small>，死淚終映睫。<br/>
　　<small about="#mwt93" typeof="mw:Transclusion">此傷其封王未久，憂讒以卒也。　光弼出鎮臨淮，在肅宗之末，其封臨淮郡王，在代宗初年，越二歲，而竟憂憤隕身矣。　怯小敵，雖指北邙之敗，亦見其勇於大敵也。　青蠅，指中官之讒。秋一葉，李薨在七月也。當日畏禍，不敢入朝，內省慚恨，故臨死而涙猶在睫。<br/>
　　<span class="book-name">漢書·贊</span>：功臣異姓而王者八國。　<span class="book-name">舊書</span>：<span class="date" title="762年">寶應元年</span>五月，光弼進封臨淮郡王。　杜篤誄吳漢：勳業既崇。<br/>
　　<span class="book-name">光武紀</span>：劉將軍生平見小敵怯，今見大敵勇，甚可怪也。<br/>
　　<span class="book-name">通鑑</span>：<span class="date" title="761年">上元二年</span>五月，復以光弼為河南副元帥，統八道行營節度，出鎮臨淮。<br/>
　　王逸<span class="book-name">楚辭序</span>：事不妥貼。張遜<span class="book-name">上隋文帝表</span>：幅員暫寧，千里妥貼。<br/>
　　<span class="book-name">詩</span>：營營青蠅，止於樊，豈弟君子，無信讒言。<br/>
　　<span class="book-name">唐書</span>：北邙之敗，魚朝恩羞其策謬，深忌光弼，程元振尤嫉之。及來瑱為元振讒死，光弼愈恐。吐蕃寇京師，代宗詔入援，光弼畏禍，遷延不敢行。廣德二年七月，薨於徐州，年五十七，贈太保，諡武穆。　朱注：<span class="book-name">譚賓錄</span>：光弼懼朝恩之害，不敢入朝，田神功等不受其制，愧耻成疾，薨。　<span class="book-name">淮南子</span>：一葉落而知秋。　王濬表：內省慚懼。　張率詩：獨向長夜淚承睫。桓譚<span class="book-name">新論</span>：孟嘗君喟然嘆息，涙下承睫。</small><br/>
　　大屋去高棟，長城掃遺堞。平生白羽扇，零落蛟龍匣。雅望與英姿，悽愴<small about="#mwt94" typeof="mw:Transclusion">一作惻</small>槐里接。三軍晦光彩，烈士痛稠疊。<br/>
　　<small about="#mwt95" typeof="mw:Transclusion">此誌其身殁之後，人心追悼也。　去棟掃堞，朝無倚毗。槐里相接，死猶近君。烈士增痛，同懷忠憤也。　初，光弼至河陽，壁壘旌旗，精彩皆變，今則光彩已晦矣。當時朔方軍士，樂郭之寬，畏李之嚴，今則稠疊悲痛矣。此皆實事也。<br/>
　　去高棟，即<span title="禮記·卷七·檀弓上第三：
孔子蚤作，負手曳杖，消搖於門，歌曰：「泰山其頹乎，梁木其壞乎，哲人其萎乎。」既歌而入，當戶而坐。子貢聞之曰：「泰山其頹，則吾將安仰。梁木其壞、哲人其萎，則吾將安放。夫子殆將病也。」遂趨而入。夫子曰：「賜，爾來何遲也，夏后氏殯於東階之上，則猶在阼也。殷人殯於兩楹之間，則與賓主夾之也。周人殯於西階之上，則猶賓之也。而丘也殷人也。予疇昔之夜，夢坐奠於兩楹之間。夫明王不興，而天下其孰能宗予，予殆將死也。」蓋寢疾七日而沒。，" class="source">梁木其壞</span>意。　<span class="book-name">史記·孟軻傳</span>：高門大屋。　朱超詩：高棟嚮行雷。<br/>
　　<span class="book-name">宋書</span>：檀道濟被收，脱幘投地曰：壞汝萬里長城。　沈佺期詩：遺堞尚雲屯。堞，城上箭垛。<br/>
　　裴啟<span class="book-name">語林</span>：諸葛武侯以白羽扇指麾三軍。<span class="book-name">杜臆</span>：羽扇零落，惜不盡其用也。<br/>
　　<span class="book-name">西京雜記</span>：漢帝及諸王送死，皆珠襦玉匣，匣形為鎧甲，連以金縷，皆鏤為蛟龍、鸞鳳、龜麟之象，世謂蛟龍玉匣。朱注：<span class="book-name">霍光傳</span>：賜璧珠璣玉衣、梓宮。則人臣亦可稱蛟龍匣也。<br/>
　　<span class="book-name">世說</span>：崔琰代操見匈奴使，曰：「魏主何如」，使曰：「魏王雅望非常，然床頭捉刀人乃英雄也」。　<span class="book-name">後漢·二十八將論</span>：英姿茂績，委而不用。<br/>
　　曹植詩：悽愴內傷心。　<span class="book-name">長安志</span>：槐里故城，即犬戎城，在興平縣東南一十里。錢箋：<span class="book-name">神道碑</span>：窆公於富平縣先塋之東，銘曰：渭水川上，檀山路旁。檀山，在縣西北四十里，本非槐里。漢武帝葬槐里之茂陵，衛青、霍去病墓，去茂陵不三里。光弼葬在馮翊，猶衛霍之接近槐里，故曰「惻愴槐里接」。朱注云：<span class="book-name">舊書</span>本傳：光弼葬三原，詔百官袒送延平門外。碑又云：窆公于富平縣。考三原，與富平接壤，在京師東北。槐里，則<span class="book-name">漢志</span>屬右扶風，非光弼葬地也。<span class="book-name">唐書</span>：高祖獻陵在三原，中宗定陵在富平。故以槐里比之。舊注直云光弼葬槐里，則失實矣。<br/>
　　<span class="book-name">西京雜記</span>：開匣拔鞘，光彩射人。曹植詩：光彩曄若神。<br/>
　　曹操樂府：烈士暮年，壯心不已。</small><br/>
　　直筆在史臣，將來洗筐篋。吾思哭孤冢，南紀阻歸楫。扶顛永蕭條，未濟失利涉。疲苶<small about="#mwt97" typeof="mw:Transclusion">乃結切，刊作薾，非</small>竟何人，灑淚巴東峽。<br/>
　　<small about="#mwt98" typeof="mw:Transclusion">末為司徒表心，而深致哀思也。　李公扶帝業，奏大捷，此功烈之昭著天壤者。若其死淚承睫，而烈士痛心，將來直筆史臣必能為之洗雪。特恨身滯峽中，不能臨冢悲哭，為可歎耳。　此章五段，各八句分截。<br/>
　　<span class="book-name">晉紀·總論</span>：<span class="name" title="傅咸">長虞</span>數直筆而不能糾。　庾信詩：唯當一史臣。<br/>
　　<span class="book-name">史記·甘茂傳</span>：文侯示之謗書一篋。<span class="book-name">杜臆</span>：筐篋，似用<span title="戰國策·卷四·秦二·秦武王謂甘茂：
魏文侯令樂羊將，攻中山，三年而拔之，樂羊反而語功，文侯示之謗書一篋，樂羊再拜稽首曰：此非臣之功，主君之力也。" class="source">樂羊謗書盈篋</span>事。<span class="book-name">賈誼傳</span>：俗吏所務，在於刀筆筐篋。<br/>
　　漢章帝<span class="book-name">賜東平王書</span>：可以持危扶顛。<br/>
　　<span class="book-name">易</span>：故受之以未濟終焉。又：利涉大川。<br/>
　　<span class="book-name">莊子</span>：苶然疲役而不知所歸。<br/>
　　曹植詩：灑淚滿褘抱。</small><br/>
　　<small about="#mwt99" typeof="mw:Transclusion">劉克莊曰：此詩「平生白羽扇，零落蛟龍匣」，語極悲壯。又云「青蠅紛營營，風雨秋一葉。內省未入朝，死淚終映睫」，其形容臨淮憂讒畏譏，不敢入朝之意，獨見分曉。　今按：當時李郭，功存社稷，而被讒中官。子儀聞命即赴，不顧其身，終以至誠感物。光弼怵於禍患，畏縮不行，竟至悔恨而亡。詩云「直筆在史臣」，此微顯闡幽，欲為純臣表心也，一語有關大節。<span class="book-name">唐書</span>本傳：史官力為暴白。皆公詩有以發之矣。</small><br/>
　　<span id="zeng_zuo_pu_she_zheng_guo_gong_yan_gong_wu" about="#mwt100" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#zeng_zuo_pu_she_zheng_guo_gong_yan_gong_wu" class="mw-selflink-fragment">贈左僕射鄭國公嚴公武</a></span><br/>
　　<small about="#mwt101" typeof="mw:Transclusion">盧注：哀僕射者，哀其功名未盡展而卒也。　<span class="book-name">新書</span>：武，字季鷹，華州華陰人，挺之之子。</small><br/>
　　鄭公瑚璉器，華<small about="#mwt103" typeof="mw:Transclusion">去聲</small>岳金天晶。昔在童子日，已聞老成名。嶷<small about="#mwt104" typeof="mw:Transclusion">魚力切</small>然大賢後，復<small about="#mwt105" typeof="mw:Transclusion">扶又切</small>見秀骨清。開口取將相<small about="#mwt106" typeof="mw:Transclusion">並去聲</small>，小心事友生。閱書百氏<small about="#mwt107" typeof="mw:Transclusion">一作紙</small>盡，落筆四座驚。歷職匪父任，嫉邪嘗力爭。<br/>
　　<small about="#mwt108" typeof="mw:Transclusion">首敘生質才品。　上六，言令器夙成。七八，言意度過人。九十，言文學出衆。匪父任，見不藉門蔭。嘗力爭，能不負言責。<br/>
　　任昉序：希世之儁民，瑚璉之弘器。<br/>
　　<span class="book-name">後漢·楊賜傳</span>：華嶽所挺，九德純備。<span class="book-name">思玄賦</span>：顧金天而嘆息，吾欲往乎西嬉。玄宗<span class="date" title="713年">先天二年</span>，封華嶽神為金天王。　華嶽，即西安府太華山，上有少昊金天氏，後世以為西方司秋之神。邵注：此言其鍾山嶽之精秀。　<span class="book-name">說文</span>：晶，精光也。<br/>
　　蔡洪<span class="book-name" title="世說新語箋疏·卷中之下·賞譽第八上·二十·注：
吳展字士季，下邳人。忠足矯非，清足厲俗，信可結神，才堪幹世。仕吳為廣州刺史、吳郡太守。吳平，還下邳，閉門自守，不交賓客。誠聖王之老成，明時之儁乂也。">與周俊書</span>：<span class="place">吳</span>平，聖王之老成，明時之儁乂。<br/>
　　<span class="book-name">詩注</span>：岐嶷，峻茂之狀。<span class="book-name">晉書·江統傳</span>：嶷然稀言<span class="name">江應元</span>。　大賢，指嚴挺之。趙注：<span class="book-name">新史·挺之傳</span>：姿質軒秀。<span class="book-name">舊史·武傳</span>云：神氣儁爽。故有「復見秀骨」之句。　周穎文<span class="book-name">祭梁鴻文</span>：秀骨風霜。<br/>
　　<span class="book-name">史記·魏公子傳</span>：公子誠一開口。　劉向疏：據將相之位。<br/>
　　<span class="book-name">杜臆</span>：觀「小心事友生」句，知武無欲殺公事。<span class="book-name">霍光傳</span>：小心謹慎。<span class="book-name">詩</span>：矧伊人矣，不求友生。<br/>
　　魏文帝<span class="book-name">與吳質書</span>：妙思六經，逍遙百氏。<br/>
　　孔融詩：高談滿四座。<br/>
　　<span class="book-name">後漢·陳蕃傳</span>：前後歷職，無他異能。　<span class="book-name">前漢·汲黯傳</span>：以父任，為太子洗馬。孟康注：大臣任舉其子弟。　<span class="book-name">舊書</span>：武弱冠，以門蔭策名，哥舒翰奏充判官，遷殿中侍御史。<br/>
　　漢趙壹著<span class="book-name">嫉邪賦</span>。　<span class="book-name">後漢·公孫述傳</span>：不可力爭。</small><br/>
　　漢儀尚整肅，胡騎<small about="#mwt110" typeof="mw:Transclusion">去聲</small>忽縱<small about="#mwt111" typeof="mw:Transclusion">平聲</small>横。飛傳<small about="#mwt112" typeof="mw:Transclusion">張戀切</small>自河隴，逢人問公卿。不知萬乘<small about="#mwt113" typeof="mw:Transclusion">去聲，一作乘輿</small>出，雪涕風悲鳴。受辭劍閣道，謁帝蕭關城。寂寞雲臺仗，飄颻沙塞旌。江山少使<small about="#mwt114" typeof="mw:Transclusion">去聲</small>者，笳鼓凝<small about="#mwt115" typeof="mw:Transclusion">去聲</small>皇情。<br/>
　　<small about="#mwt116" typeof="mw:Transclusion">此記扈從兩宮之事。　河隴無恙，故見飛傳而問信。明皇幸蜀，故追乘輿而悲涕。受辭，承命上皇。謁帝，趨赴靈武。寂寞江山，劍閣音阻。塞旌笳鼓，蕭關起事也。<br/>
　　<span class="book-name">新書</span>：武從玄宗入蜀，擢諌議大夫。至德初，赴肅宗行在，房琯薦為給事中。　<span class="book-name">光武紀</span>：不圖今日復見漢官威儀。<br/>
　　<span class="book-name">漢書</span>：盜賊縱横。<br/>
　　盧照鄰詩：拂曙驅飛傳。飛傳，急遞也。　河隴，河西隴右也。<br/>
　　<span class="book-name">通鑑</span>：<span class="date" title="756年">天寶十五載</span>秋七月，太子至平涼，杜鴻漸、魏少游等迎至靈武，謀發河隴勁騎，南向以定中原。　雪涕，謂拭淚。<span class="book-name">列子</span>：景公雪涕而顧晏子。　<span class="book-name">吳越春秋</span>：長吟悲鳴。<br/>
　　<span class="book-name">前漢·終軍傳</span>：受辭造命。邵注：劍閣，在今四川保寧府。蕭關城，在今陜西平涼府鎮原縣。　顏延之詩：謁帝蒼山蹊。<br/>
　　張載<span class="book-name">敘行賦</span>：嗟寂寞而愁予心。　庾信<span class="book-name">哀江南賦</span>：猶有雲臺之仗。　<span class="book-name">魏志注</span>：<span class="book-name">魏氏春秋</span>：帝下雲臺，鎧仗授兵。<br/>
　　曹植詩：飄颻周八極。丘遲<span class="book-name">與陳伯之書</span>：掘强沙塞之間。<br/>
　　陶潛詩：形迹滯江山。<br/>
　　<span class="book-name">世說</span>：桓玄西下，笳鼓並作。　顏延之詩：皇情爰眷眷，又：途窮凝聖情。　楊慎曰：<span class="book-name">詩</span>「膚如凝脂」，顏延之詩「空城凝寒雲」，俱音去聲。</small><br/>
　　壯士血相視<small about="#mwt117" typeof="mw:Transclusion">一作見</small>，忠臣氣不<small about="#mwt118" typeof="mw:Transclusion">一作未</small>平。密論<small about="#mwt119" typeof="mw:Transclusion">平聲</small>貞觀<small about="#mwt120" typeof="mw:Transclusion">去聲</small>體，揮發岐陽征。感激動四極，聯翩收二京。西郊牛酒再<small about="#mwt121" typeof="mw:Transclusion">一作至</small>，原廟丹青明。<br/>
　　<small about="#mwt122" typeof="mw:Transclusion">此述其協贊恢復。　血相視，戰傷者衆。氣不平，敵愾者多。論貞觀，治倣太宗。發岐陽，師出鳳翔。感激，人戮力。聯翩，頻奏捷。牛酒，迎官軍。丹青，修祖廟也。<br/>
　　<span class="book-name">吳越春秋</span>：<span class="name">椒丘訢</span>曰：此天下壯士。　<span class="book-name">别賦</span>：刎血相視。<br/>
　　<span class="book-name">忠經</span>：君德聖明，忠臣以榮。　<span class="book-name">孫寶傳</span>：心內不平。<br/>
　　<span class="book-name">易</span>：六爻發揮。<br/>
　　<span class="book-name">荀子</span>：施及四極。<br/>
　　<span class="book-name">曹植詩</span>：聯翩歷五山。　唐太宗詔：二京之盛，其來自昔。<br/>
　　<span class="book-name">易</span>：自我西郊。　<span class="book-name">韓信傳</span>：廣武君曰：當今之計，不如按甲休兵。百里之內，牛酒日至。<br/>
　　<span class="book-name">漢書</span>：叔孫通請立原廟。注：原，重也。先有廟，今更立之。　<span class="book-name">晉陽秋</span>：武帝改營太廟，填以丹青，綴以珠玉。</small><br/>
　　<span class="name">匡</span><span class="name">汲</span>俄寵辱，<span class="name">衛</span><span class="name">霍</span>竟哀榮。四登會府地，三掌華<small about="#mwt123" typeof="mw:Transclusion">去聲</small>陽兵。京兆空柳色<small about="#mwt124" typeof="mw:Transclusion">一作市</small>，尚書無履聲。群烏自朝夕，白馬休横<small about="#mwt125" typeof="mw:Transclusion">去聲</small>行。<br/>
　　<small about="#mwt126" typeof="mw:Transclusion">此敘其歷任始終。　俄寵辱，除罷不常。竟哀榮，存歿可慨。四登府，屢居京尹。三掌兵，頻授節度。空柳色，京尹身殂。無履聲，尚書迹杳。烏自朝夕，中丞虛位。白馬休行，諫諍不聞矣。　朱注：武初為京兆少尹，再為京兆尹，兩鎮劍南，皆兼成都尹，故曰「四登會府地」。初以御史中丞，出為東川節度使，後又兩充劍南節度使，故曰「三掌華陽兵」。<br/>
　　<span class="book-name">新書</span>：已收長安，武拜京兆少尹，坐琯事，貶巴州刺史。久之，遷東川節度使。上皇合劍南為一道，擢武成都尹、劍南節度使。還京，拜京兆尹，為二聖山陵橋道使，封鄭國公，遷黃門侍郎。與元載厚相結，求宰相不遂，復節度劍南，破吐蕃七萬衆於當狗城，遂收鹽川，加檢校吏部尚書。　<span class="book-name">匡衡傳</span>：<span class="date" title="前36年">建昭三年</span>，代韋玄成為丞相，封樂安侯。後有司奏衡專地盜土，竟坐免。　<span class="book-name">汲黯傳</span>：召為中大夫，以數切諫，不得久留內，為東海太守。　<span class="book-name">老子</span>：寵辱若驚。<br/>
　　<span class="book-name">衛青傳</span>：天子使使者持大將軍印，即軍中，拜青為大將軍。後尚平陽公主，與主合葬，起冢象廬山云。<span class="book-name">霍去病傳</span>：以功封驃騎將軍，秩與大將軍等。<span class="date" title="前117年">元狩六年</span>薨，上悼之，發屬國玄甲，軍陳自長安至茂陵，為冢象祁連山。　<span class="book-name">傅亮表</span>：榮哀既備，寵靈已忝。<br/>
　　<span class="book-name">通鑑注</span>：唐時巡屬諸州，以節度使為大府，亦謂之會府。<br/>
　　<span class="book-name">禹貢</span>：華陽、黑水惟梁州。<br/>
　　<span class="book-name">漢·張敞傳</span>：敞為京兆尹時，罷朝會，走馬章臺街。唐人詩有「章臺柳」。<br/>
　　漢哀帝時，尚書<span class="name">鄭崇</span>常曳革履諌諍，帝曰：我識鄭尚書履。<br/>
　　<span class="book-name">朱博傳</span>：御史府中列柏樹，常有野烏數千，棲集其上，晨去暮來，號曰朝夕烏。<br/>
　　後漢張湛為光祿大夫，常乘白馬。光武每有異政，輒曰：白馬生且復諌矣。　<span class="book-name">上林賦</span>：扈從横行。　按：朱注引侯景乘白馬渡江為證，謂蜀中寇息也。但下文自有「四郊失壁壘」句，不應預侵。</small><br/>
　　諸葛蜀人愛，<span class="name">文翁</span>儒化成。公來雪山重，公去雪山輕。記室得何遜，<span class="book-name">韜</span><span class="book-name">鈐</span>延<span class="name">子荊</span>。四郊失壁壘，虛館開<small about="#mwt129" typeof="mw:Transclusion">一作間</small>逢迎。堂上指圖畫<small about="#mwt130" typeof="mw:Transclusion">胡化切</small>，軍中吹玉笙。豈無成都酒，憂國只細傾。時觀錦水釣，問俗終相并<small about="#mwt131" typeof="mw:Transclusion">平聲</small>。<br/>
　　<small typeof="mw:Transclusion">此因治蜀有功，而追憶生前也。諸葛、文翁，見功德在人。雪山輕重，言身係安危。何遜、孫楚，比參謀之士。失壁壘，邊境肅清。開逢迎，賢士交集。指圖畫，險要熟知。吹玉笙，軍政暇裕。酒只細傾，志在經國。觀釣問俗，留心民瘼也。<br/>
　　<span class="book-name">蜀志·諸葛亮傳</span>：梁、益之民，咨述亮者，雖<span class="book-name">甘棠</span>之咏召公，鄭人之歌子產，未足為過也。<br/>
　　文翁，注見前。<br/>
　　公三鎮蜀中，故有去來之語。<br/>
　　<span class="book-name">梁書</span>：何遜為建安王記室，王愛文學之士，日與游宴。<br/>
　　張說詩：禮樂逢明主，<span class="book-name">韜</span><span class="book-name">鈐</span>用老臣。注：太公兵法有<span class="book-name">玄女六韜</span>及<span class="book-name">玉鈐篇</span>。　<span class="book-name">晉書</span>：孫楚，字子荊，參石苞驃騎軍事。<br/>
　　<span class="book-name">記</span>：四郊多壘，卿大夫之辱。　隨何說黥布：深溝璧壘。<br/>
　　<span class="book-name">漢·獻帝紀</span>：公孫度虛館候邴原。　漢章帝詔：遣吏逢迎。<br/>
　　公有<span class="book-name">奉觀嚴鄭公廳事岷山沱江畫圖</span>詩。<br/>
　　劉孝威詩：浮丘侍玉笙。<br/>
　　蕭子顯詩：朝酤成都酒，暝數河間錢。<br/>
　　<span class="book-name">劉向傳</span>：<span class="name">周堪</span>信有憂國之心。　細傾，與豪飲相反。<br/>
　　觀釣，謂武過草堂，公酬詩云：幽悽真釣錦江魚。<br/>
　　<span class="book-name">吳志</span>：<span class="name">陟璆</span>使漢，入國而問俗。</small><br/>
　　意待犬戎滅，人藏紅粟盈。以茲報主願，庶獲<small about="#mwt132" typeof="mw:Transclusion">一作或</small>裨世程。炯炯一心在，沈沈二豎嬰。顏回竟短折，賈誼徒忠貞。飛旐出江漢，孤舟轉荊衡。虛横<small about="#mwt133" typeof="mw:Transclusion">諸本作無</small>馬融笛，悵望龍驤塋。空餘老賓客，身上愧簪纓。<br/>
　　<small about="#mwt134" typeof="mw:Transclusion">此為籌邊未竟，而痛傷死後也。　蜀近吐蕃，民苦饋餉，故滅戎盈粟，為當時大經畫。惜其早世而心未遂耳。喪返華陰，路經江、漢、荊、衡也。虛笛，知音已亡。望塋，孤墳遠隔。老賓客，向為幕僚。愧簪纓，感其薦拔。　此章前兩段各十二句，中兩段各八句，後兩段各十四句。<br/>
　　<span class="book-name">前漢·賈捐之傳</span>：太倉之粟，紅腐而不可食。<br/>
　　<span class="book-name">賈誼傳</span>：可以為萬世法程。<br/>
　　<span class="book-name">寡婦賦</span>：目炯炯而不寐。　<span class="book-name">商書</span>：永肩一心。<br/>
　　庾信詩：幽翳沈沈。　<span class="book-name">左傳</span>：晉侯<span class="name">獳</span>病，求醫於秦，秦伯使醫<span class="name" title="秦緩，扁鵲">緩</span>為之，未至，公夢疾為二豎子，曰：「彼良醫也，懼傷我焉，逃之」，其一曰：「居肓之上，膏之下，若我何」，醫至曰：「疾不可為也，在肓之上，膏之下。攻之不可，達之不及，藥不至焉，不可為也」。晉孫和<span class="book-name">薦范粲表</span>：久嬰疾病。皇甫謐疏：久嬰篤疾。陸機詩：世網嬰吾身。<span class="book-name">正字通</span>：嬰，繫也，縈也。<br/>
　　顏淵三十二歲，賈誼三十三歲，故舉以相方。　<span class="book-name">記</span>：短折曰不祿。　<span class="book-name">左傳</span>：荀息曰：繼之以忠貞。　<span class="book-name">唐書</span>：<span class="date" title="765年">永泰元年</span>四月，武卒，時年四十，贈尚書左僕射。<br/>
　　潘岳<span class="book-name">寡婦賦</span>：飛旐翩以啟路。注：旐，喪車之旌。<br/>
　　庾信<span class="book-name">竹杖賦</span>：是乃江漢英靈，荊衡杞梓。<br/>
　　漢馬融精覈術數，性好音律，尤躭於笛。及卒，客有弔者，詣靈横笛。<br/>
　　<span class="book-name">晉·王濬傳</span>：武帝因謠言，拜濬為龍驤將軍，伐吳。<span class="date" title="285年">太康六年</span>卒，葬柏谷山，大營塋域，葬垣周四十五里。<br/>
　　謝朓詩：憮然愧簪纓。</small><br/>
　　<small about="#mwt135" typeof="mw:Transclusion">考嚴武生平所為多不法，其在蜀中，用度無藝，峻掊亟斂，閭里為之一空。唯破吐蕃，收鹽川，為當時第一功。詩云「公來雪山重，公去雪山輕」，誠實錄也。至比之為諸葛、文翁，不免譽浮其實。噫，唐世人物如嚴武者，何可勝數，而後人至今傳述，公之有功於武多矣。</small><br/>
　　<span id="zeng_tai_zi_tai_shi_ru_yang_jun_wang_jin" about="#mwt136" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#zeng_tai_zi_tai_shi_ru_yang_jun_wang_jin" class="mw-selflink-fragment">贈太子太師汝陽郡王璡</a></span><br/>
　　<small about="#mwt137" typeof="mw:Transclusion"><span class="book-name">杜臆</span>：汝陽被寵善終，本無可哀，直以下交情厚，傷舊而賦也。　鶴注：汝陽王薨在<span class="date" title="750年">天寶九載</span>。</small><br/>
　　汝陽讓帝子，眉宇真天人。虬髯似太宗，色映塞外<small about="#mwt138" typeof="mw:Transclusion">一作寒夜</small>春。往者開元中，主恩視遇頻。出入獨非時，禮異見<small about="#mwt139" typeof="mw:Transclusion">音現</small>群臣。愛其謹潔極，倍此骨肉親。<br/>
　　<small about="#mwt140" typeof="mw:Transclusion">此敘品貌不群，及平時恩遇。　<span class="book-name">杜臆</span>：贊王用「謹潔極」三字，最得要領。<br/>
　　<span class="book-name">唐書</span>：讓皇帝憲，本名成器，睿宗立為皇太子，以玄宗有討平韋氏功，懇讓儲位，封寧王，薨，諡讓皇帝。<br/>
　　<span class="book-name">七發</span>：陽氣見於眉宇之間。　<span class="book-name">魏略</span>：邯鄲淳見曹植才辯，對其所知，歎為天人。<br/>
　　<span class="book-name">酉陽雜俎</span>：太宗虬髯，常戲張弓掛矢。<br/>
　　武陵王紀詩「塞外無春色」，此翻用其語，乃極狀器宇之温和也。<br/>
　　<span class="book-name">楚元王傳</span>：出入臥內，傳語言。　非時，即常常而見之意。<br/>
　　謹潔，言能謹身潔己。<br/>
　　<span class="book-name">記</span>：骨肉之親，無絕也。　<span class="book-name">羯鼓錄</span>：汝陽秀出藩邸，玄宗特鍾愛焉，又以其聰悟敏慧，妙達音旨，每出游幸，頃刻不舍。</small><br/>
　　從<small about="#mwt141" typeof="mw:Transclusion">音聰</small>容聴<small about="#mwt142" typeof="mw:Transclusion">一作退</small>朝<small about="#mwt143" typeof="mw:Transclusion">音潮</small>後，或在風雪晨。忽思格猛獸，苑囿騰清塵。羽旗動若一，萬馬肅駪駪。詔王來射<small about="#mwt144" typeof="mw:Transclusion">音石</small>雁，拜命已挺身。<br/>
　　<small about="#mwt145" typeof="mw:Transclusion">下三段記當時射獵之事。　此言明皇詔獵也。　吳論：動若一，行列整。肅駪駪，號令嚴。<br/>
　　<span class="book-name">書</span>：從容以和。　<span class="book-name">淮南子</span>：古者天子聴朝，公卿正諌。<br/>
　　江淹詩：幸及風雪霽。<br/>
　　<span class="book-name">漢書·武五子傳</span>：厲王膂力扛鼎，空手搏熊彘猛獸。又：江都王力格猛獸。<br/>
　　<span class="book-name">淮南子</span>：射沼濱之高鳥，逐苑囿之走獸。　相如<span class="book-name">諌獵書</span>：犯屬車之清塵。<br/>
　　洙曰：<span class="book-name">三禮圖</span>：全羽為旞，析羽為旌，所謂注旄於旗干首也。　<span class="book-name">唐高賦</span>：駕駟馬，建羽旗。<br/>
　　<span class="book-name">詩</span>：駪駪征夫。<span class="book-name">詩注</span>：駪駪，衆多疾行之貌。<br/>
　　<span class="book-name">蘇武傳</span>：天子射上林中，得雁。<br/>
　　<span class="book-name">左傳</span>：拜命之辱。　<span class="book-name">前漢·劉屈氂傳</span>：屈氂挺身逃。挺身，奮身而起也。</small><br/>
　　箭出飛鞚內，上又<small about="#mwt146" typeof="mw:Transclusion">一作入</small>回翠麟。翻然紫塞翮，下<small about="#mwt147" typeof="mw:Transclusion">去聲</small>拂明月輪。從<small about="#mwt148" typeof="mw:Transclusion">去聲</small>人雖獲多，天笑不為新。王每中<small about="#mwt149" typeof="mw:Transclusion">去聲</small>一物，手自與金銀。<br/>
　　<small about="#mwt150" typeof="mw:Transclusion">此言汝陽陪獵也。　出飛鞚，王飛馬以射。回翠麟，帝回馬而視。紫塞之雁，應手而落，故下拂弓傍。<br/>
　　鮑照詩：飛鞚越平陸。鞚，馬勒也。<br/>
　　翠麟，良馬也。揚雄<span class="book-name">河東賦</span>：乘翠龍而超河兮，陟西岳之嶢崝。<br/>
　　崔豹<span class="book-name">古今注</span>：秦所築長城，土色皆紫，故云紫塞。<span class="book-name">蕪城賦</span>：紫塞雁門。<br/>
　　庾信詩：明月動弓梢。<br/>
　　<span class="book-name">長楊賦序</span>：上將大誇胡人以多禽獸，令從人手搏之，自取其獲，上親臨觀焉。<br/>
　　隋辛德源詩：雲銜天笑明。</small><br/>
　　袖中諫獵書，扣馬久上<small about="#mwt151" typeof="mw:Transclusion">上聲</small>陳。竟無銜橜虞，聖聰<small about="#mwt152" typeof="mw:Transclusion">一作慈</small>矧多仁。官免供給費，水有在藻鱗。匪惟帝老大，皆是王忠勤。<br/>
　　<small about="#mwt153" typeof="mw:Transclusion">此言王能諌獵也。　聖聰，謂聴諌。多仁，謂民得休而物不傷。此皆王之忠勤所格，非帝老而倦遊也。　趙曰：水有藻鱗，非特不獵，抑且不漁矣。　謹潔，以行己言。忠勤，以事君言。<br/>
　　江淹詩：袖中有短書。<br/>
　　<span class="book-name">通鑑</span>：秦王符堅如鄴，獵於西山旬餘，忘返，伶人王洛叩馬而諌。<br/>
　　相如<span class="book-name">諌獵書</span>：清道而行，中路而馳，猶時有銜橜之變。　注：橜，車之鉤心也。馬銜或斷，鉤心或出，則致傾敗以傷人。<br/>
　　<span class="book-name">詩</span>：魚在在藻，有頒其首。王在在鎬，豈樂飲酒。<span class="book-name">小序</span>曰：<span class="book-name">魚藻</span>，刺幽王也，言萬物失其性。王居鎬京，將不能以自樂，故君子思古之武王焉。<br/>
　　<span class="book-name">後漢·劉翊傳</span>：詔書嘉其忠勤。</small><br/>
　　晩年務置醴，門引<span class="name">申</span><span class="name">白</span>賓。道大容無能，永懷侍芳茵。好<small about="#mwt155" typeof="mw:Transclusion">去聲</small>學尚貞<small about="#mwt156" typeof="mw:Transclusion">一作正</small>烈，義形必霑巾。揮翰綺繡揚，篇什若有神。<br/>
　　<small about="#mwt157" typeof="mw:Transclusion">此記其虛懷善學。　上文專言射獵事，故此又概舉其生平。置醴，接今人。義形，慕古人。揮翰，工書法。篇什，長詩作也。<br/>
　　<span class="book-name">漢書</span>：楚元王敬禮申公等，穆生不嗜酒，元王每置酒，常為設醴。<br/>
　　張正見詩：鄒嚴恒接武，申白日相趨。　朱注：<span class="book-name">舊唐書</span>：璡與賀知章、禇廷誨等善，為詩酒之交。<br/>
　　道大，出<span class="book-name">老子</span>。<span class="book-name">呂氏春秋</span>：無智無能。<br/>
　　晉傅亮表：感舊永懷。　崔日知詩：窗前窺石鏡，河畔蹈芳茵。<br/>
　　<span class="book-name">世說</span>：羊忱性甚貞烈。<br/>
　　<span class="book-name">公羊傳</span>：仇牧義形於色。　曹植詩：歔欷涕霑巾。<br/>
　　沈佺期詩：揮翰初難擬。　<span class="book-name">北史·文苑傳序</span>：雅言麗則之奇，綺合繡聯之美。<br/>
　　鍾嶸<span class="book-name">詩品</span>：於時篇什，理過其辭。　孔融<span class="book-name">薦禰衡表</span>：升堂睹奧，思若有神。</small><br/>
　　川廣不可泝，墓久狐免鄰。宛彼漢中郡<small about="#mwt158" typeof="mw:Transclusion">一作王</small>，文雅見天倫。何以慰<small about="#mwt159" typeof="mw:Transclusion">一作門</small>我悲，泛舟俱遠津。温温昔風味，少<small about="#mwt160" typeof="mw:Transclusion">去聲</small>壯已書紳。舊游易<small about="#mwt161" typeof="mw:Transclusion">音異</small>磨滅，衰謝增<small about="#mwt162" typeof="mw:Transclusion">一作多</small>酸辛。<br/>
　　<small about="#mwt163" typeof="mw:Transclusion">末因汝陽而及漢中，乃撫今思昔之感。　俱遠津，公在夔州，漢中在歸州也。昔風味，憶從前。易磨滅，慮將來。　此章首尾各十句，中間皆八句分段。<br/>
　　鮑照詩：川廣每多懼。<br/>
　　桓譚<span class="book-name">新論</span>：雍門周以琴見孟嘗君，曰：臣竊悲千秋萬歲後，墳墓生荊棘，狐兔穴其中，樵兒牧豎躑躅而歌其上。<br/>
　　漢中王瑀，汝陽王弟也。公昔與漢中王會於梓州。<br/>
　　曹植詩：文雅縱横飛。　<span class="book-name">穀梁傳</span>：兄弟，天倫也。<br/>
　　干寶<span class="book-name">晉論</span>：汎舟三峽。<br/>
　　<span class="book-name">詩</span>：温温恭人。　晉劉遺民書：企懷風味，鏡心象迹。<br/>
　　江淹詩：感贈還書紳。<br/>
　　何承天詩：願言桑梓思舊遊。　司馬遷書：古者富貴而名磨滅，不可勝紀。</small><br/>
　　<small about="#mwt164" typeof="mw:Transclusion">前贈汝陽王，本排律也，故敘次莊嚴。此哀汝陽王，乃古詩也，故紀述錯綜。前拈「夙德升」為全詩之綱，於奇毛賜鷹，只一語輕點。此拈「謹潔極」為通篇之眼，將詔王射雁，用三段詳敘。如<span class="book-name">史記·淮陰侯傳</span>多入蒯通語。<span class="book-name">司馬相如傳</span>備載文君事。皆以旁出見奇，方是善於寫生者。</small><br/>
　　<span id="zeng_mi_shu_jian_jiang_xia_li_gong_yong" about="#mwt165" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#zeng_mi_shu_jian_jiang_xia_li_gong_yong" class="mw-selflink-fragment">贈秘書監江夏李公邕</a></span><br/>
　　<small about="#mwt166" typeof="mw:Transclusion">盧注：哀秘書者，哀其文章氣節，遭讒而死，為可傷也。<span class="book-name">唐書·文苑傳</span>：李邕，廣陵江都人，少知名。在長安，李嶠、張廷珪並薦邕詞高行貞，堪為諫諍官。　張溍曰：李、蘇、鄭三人，皆書地。</small><br/>
　　長嘯宇宙間，高才日陵<small about="#mwt169" typeof="mw:Transclusion">一作淪</small>替。古人不可見，前輩復<small about="#mwt170" typeof="mw:Transclusion">扶又切</small>誰繼。<br/>
　　<small about="#mwt171" typeof="mw:Transclusion">首嘆才人凋謝。　古人，概言。前輩，指李。<br/>
　　左思詩：長嘯激清風。<br/>
　　劉峻<span class="book-name">辯命論</span>：高才而無貴仕。<span class="book-name">左傳</span>：上陵下替。<span class="book-name">抱朴子</span>：陵替之端，所以多有。<br/>
　　孔融書：今之少年，喜謗前輩。</small><br/>
　　憶昔李公存，詞林有根柢。聲華當健筆，灑落富清製。風流散金石，追琢山岳銳。情窮造化理，學貫天人際。<br/>
　　<small about="#mwt172" typeof="mw:Transclusion">憶昔一提，至「竟掩宣尼袂」，痛其抱才不遇也。　此敘李公文字。　根柢，謂學有本源。健筆，足副聲名，言書法，起下金石二句。制作恒多灑落，言文章，起下造化二句。　散，謂刊布。追琢，謂鐫勒。窮造化，所見者精。貫天人，所包者大。<br/>
　　陸倕<span class="book-name">感知己賦</span>：學窮書府，文究辭林。　<span class="book-name">漢書·鄒陽傳</span>：蟠木根柢。<br/>
　　劉峻書：聲華無寂。　庾信<span class="book-name">宇文順集序</span>：章表健筆。<br/>
　　郭象<span class="book-name">莊子序</span>：灑落之功未加。<br/>
　　<span class="book-name">晉書·樂廣傳</span>：天下言風流者，以<span class="name">王</span><span class="name">樂</span>為首稱。　<span class="book-name">呂氏春秋</span>：功績銘乎金石。<span class="book-name">秦始皇紀</span>：刻於金石，以為表經。<span class="book-name">詩</span>：追琢其章，金玉其相。<br/>
　　山嶽銳，狀碑勢之巍峨。酈炎詩：功名重山岳。<br/>
　　<span class="book-name">莊子</span>：造化之所始。<br/>
　　<span class="book-name">司馬遷傳</span>：究天人之際，通古今之變，成一家之言。</small><br/>
　　干謁走其門，碑版照四裔。各滿深望還，森然起凡例。蕭蕭白楊路，洞徹<small about="#mwt174" typeof="mw:Transclusion">晉作涸轍</small>寶珠惠。龍宮塔廟湧<small about="#mwt175" typeof="mw:Transclusion">一作踴</small>，浩劫浮雲<small about="#mwt176" typeof="mw:Transclusion">一作空</small>衛。宗儒俎豆事，故吏去思計。眄睞已皆虛，跋涉曾<small about="#mwt177" typeof="mw:Transclusion">音層</small>不泥<small about="#mwt178" typeof="mw:Transclusion">去聲</small>。向來映當時，豈獨<small about="#mwt179" typeof="mw:Transclusion">一作特</small>勸後世。<br/>
　　<small about="#mwt180" typeof="mw:Transclusion">此述其聲價之重。　干謁滿望，言有求必應。森然起例，謂碑文體製。白楊，墓道碑也。龍宮，寺觀碑也。宗儒，學宮碑也。故吏，遺愛碑也。眄睞皆虛，前之看碑者已往。跋涉不泥，後之摩碑者復至。故下接云「映當時」而「勸後世」。若以眄睞跋涉為索文之人，於上干謁句為重複矣。　趙曰：泉路昏暗，得邕之文，如明珠洞徹，故以為惠。塔廟之文，神靈呵護，雖亘經浩劫，而浮雲常衛。<br/>
　　謝靈運詩：圖牒復磨滅，碑版誰傳聞。　碑乃石碑，版是金版。　<span class="book-name">東都賦</span>：瞰四裔而抗稜。<br/>
　　<span class="book-name">史記</span>：陳餘曰：不意君之望臣深也。<br/>
　　杜預<span class="book-name">左傳序</span>：發凡以言例。<br/>
　　古詩：白楊何蕭蕭，松柏夾廣路。<br/>
　　<span class="book-name">宣室志</span>：馮翊嚴生，家漢南峴山，得一珠，如彈丸，胡人曰：此西國清水珠，至濁水，泠然洞徹矣。<span class="book-name">說苑</span>：寶珠不飾。<br/>
　　仙傳：昆明池龍宮，有仙方三十六首。徐陵寺碑：朝驚鷲嶺，夜動龍宮。　<span class="book-name">金剛經</span>：如佛塔廟。　<span class="book-name">洛陽伽藍記</span>：<span class="date" title="534年">永熙三年</span>，永寧寺浮圖為火所燒，有人從東萊來，云：見浮圖於海中，光明照燿，儼然如新。此言塔廟如龍宮也。<br/>
　　<span class="book-name">度人經</span>：惟有元始浩劫之家，部制我界，統成玄都也。浩劫，無窮之劫。<br/>
　　<span class="book-name">史記</span>：孔子布衣，傳十餘世，學者宗之。<span class="book-name">劉向傳</span>：仲舒學為儒宗。　<span class="book-name">論語</span>：俎豆之事。<br/>
　　<span class="book-name">霍光傳</span>：問所親故吏。　<span class="book-name">何武傳</span>：生前無赫赫名，去後常令人思。<br/>
　　古詩：眄睞以適意。<br/>
　　<span class="book-name">詩</span>：大夫跋涉。<br/>
　　沈約<span class="book-name">謝靈運傳論</span>：標能擅美，獨映當時。</small><br/>
　　豐屋珊瑚鉤，麒麟織成罽<small about="#mwt183" typeof="mw:Transclusion">居例切</small>。紫騮隨劍几，義取無虛歲。分宅脱驂間，感激懷未濟。衆歸賙給美，擺落多藏<small about="#mwt184" typeof="mw:Transclusion">晉作贓</small>穢。<br/>
　　<small about="#mwt185" typeof="mw:Transclusion">此述其好施之情。　珊鉤麟罽，騮馬劍几，皆富家饋以求文者。人多感激，而心如未濟，見其急於為人。衆美賙給，而志厭多藏，見其胸懷高曠。<br/>
　　<span class="book-name">易</span>：豐其屋，天際翔也。<span class="book-name">晉書</span>：今之百姓，競豐其屋。　蕭詮詩：珠簾半上珊瑚鉤。<br/>
　　<span class="book-name">天中記</span>：漢武帝時，日本國貢麒麟錦，金花眩人眼目。<span class="book-name">漢書注</span>：罽，織毛，若今毼及氍毹之類。　以織成罽，對珊瑚鉤。織成，乃罽名也。公集中有<span class="book-name">織成</span>詩題。梁簡文詩：風吹鳳凰袖，日映織成衣。周王褒詩「銀鏤光明帶，金地織成靴」可證。<br/>
　　<span class="book-name">南史</span>：梁武帝幸樂遊苑，羊侃預宴，賜以河南國紫騮馬。　宋之問詩：劍几傳好事。<br/>
　　<span class="book-name">論語</span>：義然後取。　<span class="book-name">舊唐書</span>：邕早擅才名，尤長碑頌，雖貶職在外，中朝衣冠及天下寺觀，多齎持金帛往求其文，前後所製幾數百首。又云：邕受納饋遺，多至鉅萬，時議以為鬻文獲財，未有如邕者。<br/>
　　<span class="book-name">孔叢子</span>：郈成子聘晉，過衛，右宰<span class="name">轂臣</span>觴之，酬畢而送以璧。成子行，聞衛亂，轂臣死之，於是迎其妻子，還其璧，隔宅而居之。<span class="book-name">廣絕交論</span>：寧慕郈成分宅之德。<span class="book-name">吳志</span>：周瑜推道南大宅，以舍孫策，有無通共。<span class="book-name">史記</span>：越石父賢，在縲絏中，晏子出，遭之途，解左驂贈之，延為上客。<br/>
　　趙岐<span class="book-name">孟子章指</span>：千載聞之，猶有感激。<br/>
　　劉劭<span class="book-name">人物志</span>：普博周給，弘在覆裕。<br/>
　　陶潛詩：擺落悠悠談。<span class="book-name">老子</span>：多藏必厚亡。<span class="book-name">顏氏家訓</span>：山巨源以蓄積取譏，皆多藏厚亡之文也。　<span class="book-name">唐書</span>：讎人告邕贓貨枉法，許昌人孔璋上書救之，曰：斯人所能者，拯孤卹窮，救乏賑惠，積而便散，家無私聚。</small><br/>
　　獨步四十年，風聽九皋唳。嗚呼江夏姿，竟掩宣尼袂。<br/>
　　<small about="#mwt187" typeof="mw:Transclusion">此傷其遭逢不偶。獨步，名振文壇。風聽，聲徹帝庭。宣尼掩袂，道窮可憫矣。此句結前起後。<br/>
　　曹植詩：仲宣獨步於漢南。<br/>
　　<span class="book-name">詩</span>：鶴鳴于九皋，聲聞于天。<span class="book-name">唐書</span>：玄宗東封回，邕獻詞賦稱旨。後因上計偕，中使臨索其文，故以九皋鶴唳比之。<br/>
　　<span class="book-name">漢書</span>：天下無雙，江夏黃童。　<span class="book-name">世系表</span>：後漢會稽太守高陽侯，徙居江夏，遂為江夏李氏。其後元哲徙居廣陵，元哲生善，善生邕，故題曰「江夏李公」，詩又云「江夏姿」也。<br/>
　　<span class="book-name">公羊傳</span>：西狩獲麟，孔子反袂拭面，涕泣沾袍。　劉琨詩：宣尼悲獲麟。</small><br/>
　　往者武后朝<small about="#mwt188" typeof="mw:Transclusion">音潮</small>，引用多寵嬖。否臧太常議，面折二<small about="#mwt189" typeof="mw:Transclusion">一作三</small>張勢。衰俗凜生風，排蕩秋旻霽。忠貞負冤<small about="#mwt190" typeof="mw:Transclusion">一作怨</small>恨，宮闕深旒綴。<br/>
　　<small about="#mwt191" typeof="mw:Transclusion">往者再提，至「易力何深嚌」，痛其直節受枉也。　此記其立朝風節。　周注：當時振頹俗，霽天顏，其忠貞若此，而為小人所陷，亦以天子深居九重，耳目易於壅蔽耳。<br/>
　　<span class="book-name">左傳</span>：齊侯好內，多內寵內嬖。<br/>
　　<span class="book-name">西京賦</span>：彈射臧否。<span class="book-name">搜神記</span>：乞陛下聖造，親試否臧。　<span class="book-name">舊書·韋巨源傳</span>：太常博士李處直，議巨源諡曰「昭」。邕再駁之，文士推重。<br/>
　　<span class="book-name">史記</span>：絳侯謂王陵：面折廷爭，臣不如君。　<span class="book-name">唐書</span>：邕拜左拾遺。中丞宋璟劾張昌宗兄弟反狀，武后不應，邕在階下大言曰：「璟所陳，社稷大計，陛下當聽」，后色解，即可璟奏。<br/>
　　<span class="book-name">淮南子</span>：衰世之俗，以其智巧詐偽。　<span class="book-name">趙廣漢傳</span>：見事風生，無所回避。<span class="book-name">傅玄傳</span>：玄除郎中，貴游懾服，臺閣生風。<br/>
　　邵注：秋旻霽，美其皎潔也。<span class="book-name">爾雅</span>：秋曰旻天。<br/>
　　<span class="book-name">左傳</span>：荀息曰：臣竭其股肱之力，繼之以忠貞。<br/>
　　<span class="book-name">前漢·五行志</span>：君若綴旒，不得舉手。應劭曰：旒，旌旗之流，隨風動搖也。或曰：旒黈，所以蔽耳目。言朝廷之聰明蔽塞。</small><br/>
　　放逐早聯翩，低垂困炎癘<small about="#mwt193" typeof="mw:Transclusion">一作厲</small>。日斜鵩鳥入，魂斷蒼梧帝。榮<small about="#mwt194" typeof="mw:Transclusion">一作策</small>枯走不暇，星駕無安税。幾分漢庭竹，夙擁文侯篲。終悲洛陽獄，事近小臣斃<small about="#mwt195" typeof="mw:Transclusion">一作敝</small>。禍階初負謗，易<small about="#mwt196" typeof="mw:Transclusion">音異</small>力何深嚌<small about="#mwt197" typeof="mw:Transclusion">才詣切</small>。<br/>
　　<small typeof="mw:Transclusion">此記其被謫致死。　聯翩，屢謫貶。炎厲，瘴熱地。邕貶多在南方，故用長沙蒼梧事。　趙曰：榮枯無常，故奔走不暇，而無稅駕之處。　盧注：歷任迭為刺史，故云幾分竹。所在必親賢士，故云夙擁篲。周甸注：邕名位不為卑賤，而其死也，竞與小臣無異。且其禍起負謗，非有實事，擠之亦易為力，何必深噬至此乎。<br/>
　　<span class="book-name">史記</span>：屈原放逐，著<span class="book-name">離騷</span>。<br/>
　　司馬相如賦：黼帳低垂。宋之問詩：自可乘炎癘。<br/>
　　<span class="book-name">鵩鳥賦</span>：庚子日斜，鵩集予舍。<br/>
　　宋之問詩：百越去魂斷。　吳均詩：依依望九疑，欲謁蒼梧帝。<br/>
　　<span class="book-name">魏都賦</span>：英辯榮枯。<br/>
　　<span class="book-name">詩</span>：星言夙駕。　<span class="book-name">史記·李斯傳</span>：吾未知所税駕也。注：税駕，猶言解駕。　<span class="book-name">唐書</span>：邕累貶雷州司戶、崖州舍城丞，又貶欽州遵化尉。<br/>
　　<span class="book-name">漢書</span>：文帝三年，初與郡守為銅虎符、竹使符。　宇文逌<span class="book-name">庾信集序</span>：寄深分竹。<br/>
　　阮籍奏記：子夏處西河之上，而文侯擁篲。　<span class="book-name">舊唐書</span>：邕為陳州刺史，歷括、淄、滑三州刺史，天寶初，為汲郡北海太守。上計京師，皆以邕重義愛士，古信陵之流。<br/>
　　<span class="book-name">後漢·蔡邕傳</span>：邕上書自陳，下洛陽獄，詔減死一等，與家屬髡鉗，徙朔方。<br/>
　　<span class="book-name">左傳</span>：與犬，犬斃，與小臣，小臣亦斃。<br/>
　　<span class="book-name">周語</span>：其無乃階禍乎。　<span class="book-name">賈誼傳</span>：適足以負謗於天下耳。<br/>
　　<span class="book-name">前漢書</span>：摧枯朽者，易為力。　宋玉<span class="book-name">小言賦</span>：會九族而同嚌。</small><br/>
　　伊昔臨淄亭，酒酣託末契。重<small about="#mwt199" typeof="mw:Transclusion">平聲</small>敘東都别，朝陰改軒砌<small about="#mwt200" typeof="mw:Transclusion">初計切</small>。<br/>
　　<small typeof="mw:Transclusion">伊昔三提，至「鯤鵩噴迢遞」，追溯交情始末也。　此言其投契甚久。　公與邕初遇於東都，所云「李邕求識面」也。再遇於臨淄亭，有<span class="book-name">陪宴歷下亭</span>詩。公為後輩，故云末契。久敘闊思，故日陰改移也。<br/>
　　謝靈運詩：伊昔家臨淄。　臨淄亭，在今山東濟南府。<br/>
　　左思詩：酒酣氣益震。<span class="book-name">尚書孔傳</span>：樂酒曰酣。　陸機<span class="book-name">歎逝賦</span>：託末契於後生。<br/>
　　潘岳<span class="book-name">楊仲武誄</span>：日仄景西，望子朝陰。　<span class="book-name">廣雅</span>：砌，戺也。<span class="book-name">西都賦</span>：玄墀釦砌。戺，音啟。釦，音口。</small><br/>
　　論<small about="#mwt202" typeof="mw:Transclusion">平聲</small>文到<small about="#mwt203" typeof="mw:Transclusion">一作推</small>崔蘇，指<small about="#mwt204" typeof="mw:Transclusion">一作推</small>盡流水逝。近伏盈川雄，未甘特進麗。是非張相國，相扼一危脆。爭名古豈然，關鍵<small about="#mwt205" typeof="mw:Transclusion">從<span class="book-name">英華</span>，他本作楗，或作揵，其獻切</small>欻不閉。例<small about="#mwt206" typeof="mw:Transclusion">一作倒</small>及吾家詩，曠懷掃氛翳。慷慨嗣真作，咨嗟玉山桂。鐘律儼高懸，鯤鯨噴迢遰。<br/>
　　<small about="#mwt207" typeof="mw:Transclusion">此記其評論詩文。　論文以下，概論當世之文。例及以下，專論一家之詩。　崔、蘇、楊、李同時，文名最著。屈指而到崔、蘇，凡已逝者，皆如流水矣。於楊炯，則服其雄。於李嶠，則嫌其麗。此篤論也。獨於張相國，不無是非之隙，遂至相扼而幾危，亦由邕之不能忘名而善閉耳。　例及，因類而及也。曠懷一句，此邕通論審言之詩。咨嗟三句，又特美所和嗣真一作。　趙注：山桂，比詞之秀拔。鐘律，比聲之和雅。鯤鯨，比勢之强壯。<br/>
　　錢箋：崔蘇，崔融、蘇味道也。<span class="book-name">唐書</span>：融為文華婉，當時未有輩者。味道，九歲能屬詞，與李嶠俱以文翰顯。　<span class="book-name">朝野僉載</span>：李嶠、崔融、蘇味道、杜審言，為文章四友，世號崔李蘇杜，故公詩稱之。<br/>
　　指盡，屈指數盡也。　劉楨詩：逝者如流水。<br/>
　　<span class="book-name">唐書·楊炯傳</span>：炯為梓州司法參軍，遷盈川令，卒。　<span class="book-name">李嶠傳</span>：<span class="date" title="707年">神龍三年</span>，封趙國公，加特進，同中書門下三品。嶠富才思，前與王勃、楊盈川接，中與崔融、蘇味道齊名。　張說云：楊盈川文，如懸河注水，酌之不竭。李嶠文，如良金美玉，無施不可。<br/>
　　<span class="book-name">莊子</span>：彼亦一是非，此亦一是非。　<span class="book-name">張說傳</span>：玄宗誅蕭至忠，召說為中書令，封燕國公。東封還，為尚書左丞相。　<span class="book-name">舊書</span>：邕素輕張說，說甚惡之。<br/>
　　<span class="book-name">史記</span>：兩賢豈相扼哉。　梁簡文書：危脆之質，有險蜉蚍。庾信<span class="book-name">崔說碑</span>：百齡危脆。<br/>
　　<span class="book-name">國策</span>：張儀曰：爭名者於朝。　魏文帝<span class="book-name">典論</span>：文人相輕，自古而然。<br/>
　　<span class="book-name">老子</span>：善閉，無關鍵而不可開。注：横木為關，竪木為楗。　石崇<span class="book-name">思歸引</span>：欻復見牽羈。<br/>
　　鮑照詩：安知曠士懷。<br/>
　　<span class="book-name">漢·高帝紀</span>：慷慨傷懷。　朱注：公祖審言集，有和<span class="book-name">李大夫嗣真奉使存撫河東</span>詩，非指歷下倡和之作。千家本載公自注，云「甫有和李太守詩」，此偽託者，善本俱無。<br/>
　　<span class="book-name">世說</span>：范宣看畢咨嗟。　<span class="book-name">晉書</span>：郄詵對武帝曰：臣舉賢良對策，為天下第一，猶桂林一枝，崑山片玉。<br/>
　　<span class="book-name">史記</span>：鐘律調自上古。顧野王<span class="book-name">虎丘山亭序</span>：成文暢於鐘律。<span class="book-name">景福殿賦</span>：華鐘杌其高懸。<br/>
　　王嘉<span class="book-name">拾遺記</span>：鯤魚千尺如鯨。　<span class="book-name">吳都賦</span>：曠瞻迢遞。注：迢遞，遠貌。</small><br/>
　　坡陁青州血，蕪没汶陽瘞。哀贈竟<small about="#mwt208" typeof="mw:Transclusion">一作晚</small>蕭條，恩波延揭<small about="#mwt209" typeof="mw:Transclusion">巨列切</small>厲。子孫存<small about="#mwt210" typeof="mw:Transclusion">一作在</small>如綫，舊客舟凝滯。君臣尚論<small about="#mwt211" typeof="mw:Transclusion">平聲</small>兵，將<small about="#mwt212" typeof="mw:Transclusion">去聲</small>帥接燕<small about="#mwt213" typeof="mw:Transclusion">平聲</small>薊。朗詠六公篇，憂來豁蒙蔽。<br/>
　　<small about="#mwt214" typeof="mw:Transclusion">末傷其身後荒涼，撫時而增歎也。　血漬青州，骨藁汶陽，其哀贈恩典，尚待將來之揭厲。今子孫微弱，舊交遠遊，亦誰為謀其昭雪乎。最可傷者，國有外侮，而朝無直臣，今日之痛李公，猶李公之惜六公也。結語無任悲愴。　揭厲，謂高揭而揚厲。論兵，以吐蕃屢侵。將帥，指河北降將。　通論此章，是五段文字，細分之，則四句者三段，八句者三段，十四句者兩段，十句十二句者各一段，十段之中，多寡仍相遙應。<br/>
　　司馬相如<span class="book-name">哀二世賦</span>：登陂陀之長阪。<br/>
　　任昉墓銘：蕪没鄭鄉，寂寥楊冢。　<span class="book-name">唐書</span>：<span class="date" title="619年">武德二年</span>，北海郡置汶陽縣。　<span class="book-name">舊書</span>：<span class="date" title="746年">天寶五載</span>，左驍衛兵曹參軍柳勣有罪下獄，邕嘗遺勣馬，吉温使引邕嘗以休咎相語，陰賂遺。宰相李林甫素忌邕，因傅以罪，詔刑部員外郎祁順之、監察御史羅希奭，就郡杖殺之，年七十，客葬於此。<br/>
　　<span class="book-name">唐書</span>：代宗時，贈邕秘書監。<br/>
　　丘遲詩：肅穆恩波被。　<span class="book-name">劇秦美新論</span>：侯衛厲揭。周甸引<span class="book-name">詩</span>「深厲淺揭」以解揭厲，未合，今從朱注。<br/>
　　<span class="book-name">越絕書</span>：中國不絕如線。<br/>
　　舊客，公自謂。<span class="book-name">左傳</span>：禁舊客，勿出於宮。<span class="book-name">别賦</span>：舟凝於水濱。<br/>
　　<span class="book-name">吳越春秋</span>：孫子與吳王論兵。<br/>
　　<span class="book-name">後漢·吳漢傳</span>：往來燕薊之間。<br/>
　　<span class="book-name">天台賦</span>：朗詠長川。　原注：公有張、桓等五王洎狄相<span class="book-name">六公</span>詩。朱注：五王，張柬之、桓彦範、敬暉、崔玄暐、袁恕己。狄相，則仁傑也。趙明誠<span class="book-name">金石錄</span>：唐<span class="book-name">六公</span>詩，李邕撰，胡履靈書。初讀<span class="book-name">八哀</span>詩，恨不見其詩，晚得石本，其文詞高古，真一代佳作也。六公者，五王各為一章，狄丞相别為一章。錢箋：董逌<span class="book-name">書跋</span>：李北海<span class="book-name">六公詠</span>，今<span class="book-name">太和集</span>中雖有詩而無其姓名。予見荊州<span class="book-name">六公詠</span>石刻，文既不刓，詩尤奇偉，豪氣激發，如見斷鼇立極，時宜老杜有云。序言邕為荊州，今新舊書皆不書。<br/>
　　<span class="book-name">抱朴子</span>：訓誨所以移蒙蔽。</small><br/>
　　<small about="#mwt216" typeof="mw:Transclusion">王嗣奭曰：李才名甚盛，而其死甚慘，公痛之極，故云「竟掩宣尼袂」，又云「魂斷蒼梧帝」，又曰「事近小臣斃」，末又曰「坡陁青州血」，不覺言之複也。葉石林以為累句，論詩則是，而非所以論子美。其起語豪宕，亦兼自寓。<br/>
　　各章以序事成文，部署森嚴，純似班史。唯此章，感慨激昂，排蕩變化，直追龍門之筆。細按其前後段落，又未嘗不脈絡整齊也。<br/>
　　郝敬曰：李江夏之文藻，鄭司戶之博綜，必有少陵之雋筆，乃能曲盡其妙。</small><br/>
　　<span id="wu_gong_shao" about="#mwt219" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#wu_gong_shao" class="mw-selflink-fragment">故秘書少<small about="#mwt217" typeof="mw:Transclusion">去聲</small>監武功蘇公源明</a></span><br/>
　　<small about="#mwt218" typeof="mw:Transclusion">盧注：哀秘書者，哀其忠孝文章，始終遇蹇，為可惜也。　<span class="book-name">唐書</span>：蘇源明，京兆武功人。</small><br/>
　　武功少<small about="#mwt220" typeof="mw:Transclusion">去聲</small>也孤，徒步客<small about="#mwt221" typeof="mw:Transclusion">一作㝢</small>徐兖。讀書東嶽中，十載<small about="#mwt222" typeof="mw:Transclusion">上聲</small>考<span class="book-name">墳</span><span class="book-name">典</span>。時下<small about="#mwt223" typeof="mw:Transclusion">去聲</small>萊蕪郭，忍饑浮雲巘。負米晩為<small about="#mwt224" typeof="mw:Transclusion">去聲</small>身，每食臉<small about="#mwt225" typeof="mw:Transclusion">力減切</small>必泫<small about="#mwt227" typeof="mw:Transclusion">叶上聲</small>。夜字照爇薪，垢衣生<small about="#mwt228" typeof="mw:Transclusion">一作帶</small>碧蘚。庶以勤苦志，報茲劬勞願<small about="#mwt229" typeof="mw:Transclusion">叶上聲，吳作顯</small>。<br/>
　　<small typeof="mw:Transclusion">此敘其少而好學。　忍饑垢衣，貧能苦志。臉必泫，傷親殁。報劬勞，念親恩。俱應少孤。<br/>
　　<span class="book-name">唐書</span>：源明，初名預，少孤，寓居徐、兖。<br/>
　　孔安國<span class="book-name">書序</span>：伏羲、神農、黃帝之書，謂之<span class="book-name">三墳</span>，少昊、顓頊、高辛、唐、虞之書，謂之<span class="book-name">五典</span>。又曰：孔子討論<span class="book-name">墳</span><span class="book-name">典</span>，斷自唐虞以下。<br/>
　　<span class="book-name">舊書</span>：萊蕪，漢縣，後廢。<span class="date" title="704年">長安四年</span>，於廢嬴縣置萊蕪縣，屬兖州。<br/>
　　<span class="book-name">薛君章句</span>云：朝饑最難忍。　<span class="book-name">詩</span>：陟則在巘。巘，山頂也。<br/>
　　<span class="book-name">家語</span>：子路為親負米百里之外。<br/>
　　<span class="book-name">楚辭</span>：横垂涕兮泫流。<br/>
　　侯瑾家貧，傭賃，暮輒燒柴薪以讀。　又，<span class="book-name">晉中興書</span>：范汪家貧，好學，燃薪寫書，既畢，誦讀亦竟。<br/>
　　碧蘚，猶今人言衣服黴斑。<br/>
　　<span class="book-name">韓詩外傳</span>：子路曰：不能勤苦，焉得行此。<br/>
　　<span class="book-name">詩</span>：哀哀父母，生我劬勞。</small><br/>
　　學蔚醇儒姿，文包舊史善。灑落<small about="#mwt230" typeof="mw:Transclusion">一作淚</small>辭幽人，歸來潛京輦。射<small about="#mwt231" typeof="mw:Transclusion">音石</small>君東堂策<small about="#mwt232" typeof="mw:Transclusion">一作射策君東堂</small>，宗匠集精選。制可題<small about="#mwt233" typeof="mw:Transclusion">一作題墨</small>未乾<small about="#mwt234" typeof="mw:Transclusion">居寒切</small>，乙科<small about="#mwt235" typeof="mw:Transclusion">一作休聲</small>已大闡。文章日自負，掾吏<small about="#mwt236" typeof="mw:Transclusion">一作吏祿</small>亦累<small about="#mwt237" typeof="mw:Transclusion">上聲</small>踐。晨趨閶闔內，足踏宿昔趼<small about="#mwt238" typeof="mw:Transclusion">古典切</small>。<br/>
　　<small typeof="mw:Transclusion">此敘其壯而出仕。蔚醇儒，其學不雜。包舊史，其文甚博。京輦，輦轂之下。東堂，試策之地。宗匠，指衡文者。　掾吏屢踐，自卑官屢遷也。足蹈昔趼，依然徒步而入也。<br/>
　　<span class="book-name">易</span>：其文蔚也。蔚，文深貌。　<span class="book-name">漢書</span>：賈山涉獵書記，不能為醇儒。<br/>
　　杜預<span class="book-name">左傳序</span>：舊史遺文，略不盡舉。<br/>
　　<span class="book-name">易</span>：幽人貞吉。<br/>
　　袁紹書：公族子弟，生長京輦。吳薛瑩詩：遷入京輦，遂升樞機。<br/>
　　<span class="name">山謙之</span><span class="book-name">丹陽記</span>：太極殿，<span class="dynasty">周</span>路寢也。東西堂，<span class="dynasty">魏</span>制，<span class="dynasty">周</span>小寢也。<span class="book-name">晉書</span>：<span class="name">摯虞</span>舉賢良，武帝詔諸賢良、方正直言，會東堂策問。<br/>
　　袁宏<span class="book-name">三國名臣贊序</span>：莫不宗匠陶鈞。惠遠詩：時無悟宗匠，誰將握玄契。<br/>
　　蔡邕<span class="book-name">獨斷</span>：群臣有所奏請，尚書令奏之，下有制曰：天子答之曰「可」。<br/>
　　<span class="book-name">儒林傳</span>：房鳳，字子元，以射策乙科，為太史掌故。<span class="book-name">唐書</span>：諸進士試時務策五條，帖一大經，經策全得，為甲第，策得四、帖過四以上，為乙第。<br/>
　　又云：源明工文詞，有名天寶間。及進士第，更試集賢院，累遷太子諭德。<br/>
　　<span class="book-name">大人賦</span>：排閶闔而入帝宮。韋昭注：閶闔，天門也。天上有閶闔殿，故人間帝殿亦名閶闔。<br/>
　　<span class="book-name">莊子</span>：百舍重趼。<span class="book-name">增韻</span>：足胝曰趼。</small><br/>
　　一麾出守<small about="#mwt239" typeof="mw:Transclusion">去聲</small>還，黃屋朔風卷。不暇陪八駿，虜庭悲所遣。平生滿樽酒，斷此朋知展。憂憤病二秋，有恨石<small about="#mwt240" typeof="mw:Transclusion">一作不</small>可轉。肅宗復社稷，得無順逆<small about="#mwt241" typeof="mw:Transclusion">一作逆順</small>辯。范曄顧其兒，李斯憶黃犬。秘書茂松色<small about="#mwt242" typeof="mw:Transclusion">一作意</small>，再扈<small about="#mwt243" typeof="mw:Transclusion">王仲正本作再從，一作屢侍</small>祠壇墠。<br/>
　　<small about="#mwt244" typeof="mw:Transclusion">此敘其陷賊不汙。　黃屋風卷，上皇幸蜀矣，源明失於陪從，致為賊驅遣而悲憤也。朋知斷，故情不展。石可轉，見心不變。　吳論：肅宗復位，順逆既辯，一時受偽命者，悉加刑戮，如范曄有顧兒之痛，李斯含黃犬之悲。而秘書獨寒松不改，得與郊祀盛典。<br/>
　　顏延之<span class="book-name">咏阮咸</span>詩：屢薦不入官，一麾乃出守。<br/>
　　<span class="book-name">唐書</span>：源明出為東平太守，召還為國子司業。祿山陷京師，以病不受偽署。　八駿，用周穆王巡遊事。<br/>
　　陳琳檄文：並集虜庭。<br/>
　　謝靈運詩：再與朋知辭。<br/>
　　<span class="book-name">詩</span>：我心匪石，不可轉也。<br/>
　　<span class="book-name">三都賦序</span>：既以著逆順，且以為鑒戒。<br/>
　　<span class="book-name">宋書</span>：范曄臨刑，其子靄取地土及果皮擲曄，曄問曰：「汝嗔我耶」，靄曰：「今日何緣嗔，但父子同死，不能不悲」。<br/>
　　<span class="book-name">史記</span>：二世具李斯五刑，論腰斬咸陽市。顧謂其中子曰：吾欲與若復牽黃犬，俱出上蔡東門逐狡兔，豈可得乎。<br/>
　　<span class="book-name">世說</span>：張威伯，歲寒之茂松，幽夜之逸光。<br/>
　　<span class="book-name">唐書</span>：肅宗復兩京，擢源明考功郎中、知制誥，後為秘書少監，卒。　扈祠，扈從祠祭也。　<span class="book-name">書</span>：為三壇同墠。</small><br/>
　　前後百卷文，枕<small about="#mwt245" typeof="mw:Transclusion">去聲</small>藉皆禁臠<small about="#mwt246" typeof="mw:Transclusion">盧演切</small>。篆刻<small about="#mwt247" typeof="mw:Transclusion">一作制作</small>揚雄流，溟張本末<small about="#mwt248" typeof="mw:Transclusion">一作未</small>淺。青熒芙蓉劍，犀兕豈獨剸<small about="#mwt249" typeof="mw:Transclusion">止兖切</small>。反為後輩褻，予實苦懷緬。煌煌齋房芝，事絕<small about="#mwt250" typeof="mw:Transclusion">一作終</small>萬手搴<small about="#mwt251" typeof="mw:Transclusion">音蹇</small>。垂之俟來者，正始徵勸勉。不要<small about="#mwt252" typeof="mw:Transclusion">一作惡</small>懸黃金，胡為投乳<small about="#mwt253" typeof="mw:Transclusion">一作亂</small>贙<small about="#mwt254" typeof="mw:Transclusion">音畎</small>。<br/>
　　<small typeof="mw:Transclusion">此敘其文才直節。　禁臠，比文之豐美。才大如揚雄，雖溟漲，猶為淺末。鋒利如寶劍，雖犀兕，亦可剸截。有文如此，而人乃褻視，公所以懷思而歎息也。　當時齋房瀆祀，蘇能苦口力諍於萬手欲搴者，竟阻絕而不行，足為將來勸勉矣。且其意不欲求取金印，何為觸犯忌諱，如投乳贙乎。此皆發於忠愛之誠耳。<br/>
　　<span class="book-name">唐書</span>：源明又有前集三十卷。<br/>
　　隋辛德源，少有重名，累官考功郎中。劉逖薦之曰：枕藉六經，漁獵百氏。　<span class="book-name">謝混傳</span>：元帝始鎮建業，每得二豚，以為珍膳，項下一臠尤美，輒以薦帝，呼為禁臠。<br/>
　　<span class="book-name">法言</span>：或問吾子好賦，曰：然，童子雕蟲篆刻，壯夫不為。<br/>
　　謝靈運詩：溟漲無端倪。　<span class="book-name">後漢書</span>：范升以為<span class="book-name">左氏</span>淺末，不宜立。曹植<span class="book-name">責躬表</span>：詞旨淺末，不足採覽。此「末淺」二字所出。若作「未淺」，則海深何待言乎。<br/>
　　<span class="book-name">羽獵賦</span>：炫耀青熒。青熒，劍有光澤貌。　<span class="book-name">越絕書·寶劍篇</span>：<span title="四部叢刊·初編·越絕書·卷十一·外傳記寶劒第十三：手振拂揚，其華捽如芙蓉始出。" class="sectional">揚其華如芙蓉始出</span>。盧照鄰詩：相邀俠客芙蓉劍。<br/>
　　李尤<span class="book-name">劍銘</span>：陸剸犀兕，水截鯨鯢。<br/>
　　<span class="book-name">蔡邕傳</span>：後輩被遺。<br/>
　　<span class="book-name">文選注</span>：緬，思貌。<br/>
　　<span class="book-name">漢書</span>：武帝大興祠祀，元封中，齋房生芝而作歌。　<span class="book-name">通鑑</span>：<span class="date" title="759年">乾元二年</span>六月，上從王璵請，立太乙壇於南郊之東。自漢武帝祠太乙，至唐復祠之。<span class="book-name">舊唐書·肅宗紀</span>：<span class="date" title="761年">上元二年</span>七月，延英殿御座梁上生玉芝，一莖三花，上製<span class="book-name">玉靈芝</span>詩。<br/>
　　<span class="book-name">唐書</span>本傳：肅宗時，禁中禱祀窮日夜，中官用事，給養繁靡，源明數陳政治得失。及思明陷洛陽，帝將親征，上疏極諌，帝嘉其切直。　子夏<span class="book-name">詩序</span>：<span class="book-name">周南</span>、<span class="book-name">召南</span>，正始之道，王化之基。<span class="book-name">晉書·衛玠傳</span>：不意永嘉之末，復聞正始之音。李陵書：來相勸勉。<br/>
　　<span class="book-name">晉書·周顗傳</span>：取金印如斗大，繫肘。<br/>
　　<span class="book-name">爾雅</span>：贙有力。注：出西海，大秦國有養者，似狗，多力獷惡。<span class="book-name">炙轂子</span>載<span class="book-name">贙銘</span>曰：爰有獷獸，厥形似犬，饑則馴服，飽則反眼，出於西海，名之曰畎。</small><br/>
　　結交三十載<small about="#mwt255" typeof="mw:Transclusion">上聲</small>，吾與誰游衍。滎陽復<small about="#mwt256" typeof="mw:Transclusion">扶又切</small>冥寞，罪罟已横<small about="#mwt257" typeof="mw:Transclusion">去聲</small>罥<small about="#mwt258" typeof="mw:Transclusion">吉畎切</small>。嗚呼子逝日，始泰則<small about="#mwt259" typeof="mw:Transclusion">一作即</small>終蹇。長安米萬錢，凋喪<small about="#mwt260" typeof="mw:Transclusion">去聲</small>盡餘喘。戰伐何當解，歸帆阻清沔。尚纏漳水疾，永負蒿里餞。<br/>
　　<small about="#mwt261" typeof="mw:Transclusion">末歎蘇公身殁，不及哀奠也。　滎陽罹罪而亡，武功凶年而卒，則遊衍無人矣。　始泰，遭遇中興。終蹇，身殁荒歲。戰伐，吐蕃未靖。清沔，歸路所經。　胡夏客曰：武功少孤忍饑，為官又以饑終，讀此不禁三歎。　此章前後三段各十二句，中間二段各十四句。<br/>
　　任昉詩：結懽三十載。<br/>
　　<span class="book-name">詩</span>：及爾游衍。　<span class="book-name">新史</span>：源明雅善鄭虔、杜甫。<br/>
　　<span class="book-name">詩</span>：罪罟不收。　横罥，横罹法網也。劉孝威詩：菱芒乍罥絲。李善<span class="book-name">選注</span>：罥，結也。<br/>
　　泰蹇，用<span class="book-name">易</span>卦名。<br/>
　　<span class="book-name">漢·高帝紀</span>：關中大饑，米斛萬錢。　<span class="book-name">舊書</span>：廣德二年，自秋及冬，斗米千文，一斛則萬錢矣。蘇、鄭皆卒於是年，故他詩曰「穀貴殁潛夫」，又曰「凶問一年俱」。<br/>
　　<span class="book-name">山海經注</span>：漢水至江夏安陸縣入江，即沔水。<br/>
　　劉楨詩：余嬰沈痼疾，竄身清漳濱。<br/>
　　<span class="book-name">杜臆</span>：蒿里餞，謂致奠也。<span class="book-name">古今注</span>：蒿里，喪歌也。人死，精魂歸於蒿里，使挽者歌以送之。蒿里，山名。邵注：田横死，門人作挽歌二章，今分為二，<span class="book-name">薤露歌</span>送王公大人，<span class="book-name">蒿里歌</span>送士大夫庶人之喪。</small><br/>
　　<small about="#mwt262" typeof="mw:Transclusion"><span class="book-name">八哀</span>詩，苦心力索，未免人勝於天。就諸章而論，前五篇精悍蒼古，後三首却繁密不疏，尚須分别而觀。</small><br/>
　　<span id="gu_zhu_zuo_lang_bian_tai_zhou" about="#mwt219" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#wu_gong_shao" class="mw-selflink-fragment">故著作郎貶台州司戶滎陽鄭公虔</a></span><br/>
　　<small about="#mwt263" typeof="mw:Transclusion">盧注：哀滎陽者，哀其生不逢時，至被汙貶死，為可悼也。　鄭虔，滎陽人。</small><br/>
　　鶢居至魯門，不識鐘鼓饗。孔翠望赤霄，愁思<small about="#mwt264" typeof="mw:Transclusion">去聲，一作入</small>雕籠養。滎陽冠<small about="#mwt265" typeof="mw:Transclusion">去聲</small>衆儒，早聞名公賞。地崇士大夫，況乃氣精<small about="#mwt266" typeof="mw:Transclusion"><span class="book-name">英華</span>作氣精，一作精氣，一作氣清</small>爽。<br/>
　　<small about="#mwt267" typeof="mw:Transclusion">首言其人品孤高而兼得名位。上四比，下四賦。<br/>
　　<span class="book-name">莊子</span>：<span title="莊子·外篇·至樂第十八：
昔者海鳥止於魯郊，魯侯御而觴之於廟，奏九韶以為樂，具太牢以為膳。鳥乃眩視憂悲，不敢食一臠，不敢飲一杯，三日而死。此以己養養鳥也，非以鳥養養鳥也。" class="sectional">昔者，海鳥止於魯郊，魯侯御而觴之於廟，奏九韶以為樂，具太牢以為饍，鳥乃眩視悲憂，三日而死。</span>　江淹<span class="book-name">擬古詩</span>：<span class="book-name">咸池</span>饗爰居，鐘鼓或愁辛。<br/>
　　張華<span class="book-name">鷦鷯賦序</span>：孔雀翡翠，或陵赤霄之際，或託絕垠之外，然皆負矰嬰繳，羽毛入貢。<br/>
　　禰衡<span class="book-name">鸚鵡賦</span>：閉以雕籠，剪其翅羽。<br/>
　　原注：往者，公在疾，蘇公頲位尊望重，素未相識，早愛才名，躬自撫問，臨以忘年之契，遠邇嘉之。　<span class="book-name">後漢·張奮傳</span>：衆儒不達，議多駁異。　<span class="book-name">蜀志注</span>：鍾會，名公之子。<br/>
　　地崇，指著作郎。　<span class="book-name">後漢·來歙傳</span>：士大夫皆信重之。<br/>
　　<span class="book-name">前漢·五行志</span>：心之精爽，是謂魂魄。</small><br/>
　　天然生知資，學立<span class="name">游</span><span class="name">夏</span>上。神農或闕漏，黃石愧師長<small about="#mwt269" typeof="mw:Transclusion">丁文切</small>。藥纂西極<small about="#mwt270" typeof="mw:Transclusion">一作域</small>名，兵流指諸掌。貫穿<small about="#mwt271" typeof="mw:Transclusion">去聲</small>無遺恨，薈<small about="#mwt272" typeof="mw:Transclusion">烏外切</small>蕞<small about="#mwt273" typeof="mw:Transclusion">在最切</small>何技癢。<br/>
　　<small about="#mwt274" typeof="mw:Transclusion">此記其長於著述。　生知多學，領下兩段。神農起藥纂，黃石起兵流。貫穿，謂聞見博。薈蕞，謂雜撰多。<br/>
　　陳琳書：此乃天然異稟，非鑽仰者所庶幾也。庾肩吾<span class="book-name">書品</span>：<span class="name">鍾</span>，天然第一。　生知，見<span class="book-name">禮記</span>。<br/>
　　<span class="book-name">後漢·李固傳</span>：通游夏之藝，顏閔之仁。<br/>
　　神農著<span class="book-name">本草</span>，黃石父授張良兵法，此言虔所著之書，古人不逮也。　<span class="book-name">楚辭·橘頌</span>：年歲雖少，可師長兮。<br/>
　　<span class="book-name">上林賦</span>：左蒼梧，右西極。<br/>
　　<span class="book-name">顏氏家訓</span>：吾見世文學之士，品藻古今，若指諸掌。　<span class="book-name">唐書</span>：虔學長於地理，山川險易，方隅物產，兵戈衆寡，無不詳審。嘗為<span class="book-name">天寶軍防錄</span>，言典事該，諸儒服其善著書。<br/>
　　<span class="book-name">司馬遷傳贊</span>：貫穿經傳，馳騁古今。<span class="book-name">文賦</span>：恒遺恨以終篇。<br/>
　　原注：公著<span class="book-name">薈蕞</span>等諸書之外，又撰<span class="book-name">胡本草</span>七卷。高元之<span class="book-name">茶甘錄</span>：薈，草多貌。蕞，小也。虔自謂著書雖多，皆碎小之事。唐史目其書為「會稡」，亦承襲之誤。<span class="book-name">爾雅序</span>：會稡，稡音最，聚也。薈蕞與會稡，二說不同。趙次公云當以公詩為正。　<span class="book-name">射雉賦</span>：徒心煩而技懩。徐爰注：有技藝欲逞，曰技懩。</small><br/>
　　圭臬星經奧，蟲篆丹青廣。子雲窺未遍，方朔諧太枉。神翰<span class="name">顧</span>不一，體變<span class="name">鍾</span>兼兩。文傳天下口，大字猶在牓。昔獻書畫圖，新詩亦俱往。滄洲動玉陛<small about="#mwt276" typeof="mw:Transclusion">一作階</small>，寡<small about="#mwt277" typeof="mw:Transclusion"><span class="book-name">英華</span>作宮</small>鶴誤<small about="#mwt278" typeof="mw:Transclusion">一作設</small>一響。三絕自御題，四方尤所仰。<br/>
　　<small about="#mwt279" typeof="mw:Transclusion">此稱其才勢絕人。　圭臬，善地理。星經，識天文。蟲篆，工書法。丹青，能繪畫。　朱注：虔之學識，過於子雲之博覽。虔之談論，勝於方朔之詼諧。　顧野王，奇字皆通，有虔而顧不止一矣。鍾繇、鍾會，父子善書，有虔而鍾可兼兩矣。文傳二句，見名重當時。獻書以下，見才動人主。<br/>
　　陸倕<span class="book-name">石闕銘</span>：陳圭置臬。　注：圭，以測日景。臬，以度廣狹也。　天官家，有甘石二氏<span class="book-name">星經</span>。<br/>
　　魚豢<span class="book-name">魏略</span>：邯鄲淳善<span class="book-name">蒼</span><span class="book-name">雅</span>蟲篆。　傅咸賦：圖像於丹青。<br/>
　　<span class="book-name">揚雄傳</span>：雄少好學，博覽，無所不見。<br/>
　　<span class="book-name">東方朔贊</span>：詼達多端，應諧似優。　<span class="book-name">陳書·顧野王傳</span>：蟲篆奇字，無所不通。　太枉，太迂曲也。<br/>
　　<span class="book-name">宋書·謝靈運傳</span>：體變曹王。　<span class="book-name">金壺記</span>：鍾繇工三色書，草隸八分最優。　兼兩，本<span class="book-name">易·繫辭傳</span>。<br/>
　　<span class="book-name">南史</span>：劉穆之謂宋武帝曰：公但縱筆為大字。<br/>
　　<span class="book-name">三輔黃圖</span>：玉堂殿階陛，皆玉為之。　朱注：玉陛之上，展其滄州圖畫，而寡鶴誤為發響，形容繪事之逼真也。　張協詩：寡鶴空悲鳴。<br/>
　　<span class="book-name">唐書</span>：虔善圖山水，嘗自寫其詩，并畫以獻。帝大署其尾，曰「鄭虔三絕」。　<span class="book-name">宋書</span>：謝瞻作<span class="book-name">喜霽</span>詩，靈運寫之，混詠之，王弘在坐，以為三絕。呂總云：虔書如風送雲收，霞催月上。</small><br/>
　　嗜酒益疏放，彈琴視天壤。形骸實土木，親近惟几杖。未曾<small about="#mwt280" typeof="mw:Transclusion">音層</small>寄<small about="#mwt281" typeof="mw:Transclusion">魯作記</small>官曹，突兀倚書幌。晩就芸香閣，胡塵昏坱莽。反覆<small about="#mwt282" typeof="mw:Transclusion">音福</small>歸聖朝<small about="#mwt283" typeof="mw:Transclusion">音潮</small>，點染無滌盪。老蒙台州掾，遐泛<small about="#mwt284" typeof="mw:Transclusion">從<span class="book-name">英華</span>，一作泛泛</small>浙江漿。履穿四明雪，饑拾楢<small about="#mwt285" typeof="mw:Transclusion">以周切</small>溪橡。<br/>
　　<small about="#mwt286" typeof="mw:Transclusion">此敘其平生履歷。　疏放二句，動時之興。土木一句，靜中之致。未寄官曹，初設廣文館也。晚就芸閣，後為著作郎也。突兀，端坐之貌。坱莽，空曠之地。　虔本心歸王室，但一受偽命，無從洗滌，是以有台州之貶。履穿拾橡，貧困不能自給矣。<br/>
　　<span class="book-name">晉書·阮籍傳</span>：嗜酒能嘯，善彈琴，當其得意，忽忘形骸，時人多謂之癡太尉。　<span class="book-name">世說</span>：袁尹疏放好酒。<br/>
　　<span class="book-name">杜臆</span>：「彈琴視天壤」，寫得疏放有神。　壺子曰：吾示之以天壤，見吾善者，機也。<span class="book-name">國策</span>：魯仲連曰：名與天壤俱敝。<br/>
　　<span class="book-name">嵇唐傳</span>：土木形骸，不自藻飾。<br/>
　　<span class="book-name">唐語林</span>云：玄宗置廣文館，以虔為博士。虔聞命，不知廣文曹司何在，訴宰相，宰相曰：「上增國學，置廣文館，以居賢者，令後世言廣文博士自君始，不亦美乎」，虔乃就職。錢謙益曰：據廣文館於國子監增置，故云不知曹司何在。<span class="book-name">新書</span>云：「久之，雨壞廡舍，有司不復修完，寓治國子館，自是遂廢」，非實錄也。<br/>
　　<span class="book-name">陳子昂集</span>：祖斂仁，檢校秘書郎，持三筆，終入芸香閣。　<span class="book-name">魏略</span>：芸香，辟紙蠹，故藏書稱芸臺。<br/>
　　<span class="book-name">上林賦</span>：過於坱莽之野。<br/>
　　<span class="book-name">顏氏家訓</span>：武烈太子，坐上賓客，隨宜點染，即成數人。　<span class="book-name">抱朴子</span>：外物棄智，滌蕩機變。<br/>
　　謝靈運<span class="book-name">山居賦</span>注：天台四明相接連。四眀，方石四面，自然開窗。　<span class="book-name">天台賦</span>：濟楢溪而直進。顧愷之<span class="book-name">啓蒙記</span>注曰：之天台山，去天不遠，路經楢溪，水深險清泠，前有平橋，路徑不盈尺，長數十丈，下臨絕澗，唯忘其身，然後能濟。<span class="book-name">寰宇記</span>：楢溪，在臨海縣東三十五里。　四明在今寧波府，楢溪在今台州府，俱屬浙東路。　<span class="book-name">莊子</span>：衣弊履穿，貧也，非憊也。考<span class="book-name">史記</span>：東郭先生貧困，履行雪中，有上無下，足盡蹈地，人皆笑之。<br/>
　　<span class="book-name">莊子</span>：古者晝拾橡栗，暮栖木上，命之曰有巢氏之民。又<span class="book-name">徐無鬼</span>：居山林，食芧栗。芧栗，即橡栗也。　<span class="book-name">唐書</span>：虔遷著作郎，安祿山反，劫百官，置東都，偽授虔水部郎中，因稱風緩，求攝市令，潛以密章達靈武。賊平，免死，貶台州司戶參軍事。後數年卒。</small><br/>
　　空聞<span class="book-name">紫芝歌</span>，不見杏壇丈。天長眺東南，秋色餘魍魎。别離慘至今，斑白徒懷曩。<br/>
　　<small about="#mwt287" typeof="mw:Transclusion">此憶台州之别。　紫芝歌，埋迹深山。杏壇丈，久離博士。東南、魍魎，俱指台州。懷曩，起下。<br/>
　　紫芝歌，用四皓事。<br/>
　　<span class="book-name">莊子</span>：孔子游乎緇帷之林，坐杏壇之上。　<span class="book-name">記</span>：席間函丈。<br/>
　　<span class="book-name">老子</span>：天長地久。<br/>
　　宋王微<span class="book-name">詠賦</span>：秋色陰兮白露商。　<span class="book-name">天台賦</span>：始經魍魎之塗。<br/>
　　斑白，見<span class="book-name">孟子</span>。盧諶詩：借曰如昨，忽為疇曩。</small><br/>
　　春深秦<small about="#mwt288" typeof="mw:Transclusion">一作泰</small>山秀，葉墜清渭朗。劇談王侯門，野税林下鞅。操紙終夕酣，時物集遐想。<br/>
　　<small about="#mwt289" typeof="mw:Transclusion">此憶長安之事。　劇談二句，言隨意宴遊。操紙二句，言醉後吟咏。<br/>
　　<span class="book-name">揚雄傳</span>：口吃不能劇談。<br/>
　　鮑照詩：無由税歸鞅。邵注：税，止也。鞅，馬頸組。<br/>
　　<span class="book-name">易</span>：惟其時物也。　袁宏<span class="book-name">三國名臣序贊</span>：遐想管樂，遠明風流。</small><br/>
　　詞場竟疏闊，平昔濫推<small about="#mwt290" typeof="mw:Transclusion">從趙本，一作吹，晉作咨</small>獎。百年見存殁，牢落吾安放<small about="#mwt291" typeof="mw:Transclusion">一作倣</small>。蕭條阮咸在，出處<small about="#mwt292" typeof="mw:Transclusion">上聲</small>同世網。他日訪江樓，含悽述飄蕩<small about="#mwt293" typeof="mw:Transclusion">上聲</small>。<br/>
　　<small typeof="mw:Transclusion">此結出歿後哀思。　疏闊，承台州，公不見鄭也。推獎，承長安，鄭嘗獎公也。百年存殁，又總承二句。鄭審在江陵，哀死而因念生，與前哀汝陽王同意。　張遠注：此即昌黎所云「思元賓而不見，見元賓之所友者而如見賓」也。　此章起結三段各八句，中二段各十四句，後二段各六句。<br/>
　　顏延之詩：存歿竟何人。<br/>
　　蔡邕<span class="book-name">瞽師賦</span>：時牢落以失次。　<span class="book-name">檀弓</span>：哲人其萎，則吾將安放。<br/>
　　原注：著作與今秘監鄭君審，篇翰齊價，謫江陵，故有阮咸、江樓之句。黃鶴曰：審當與虔為兄弟，故比之阮咸，如杜位乃公從弟，而云阿咸也。<br/>
　　張協詩：出處雖殊途。　陸機詩：世網嬰吾身。<br/>
　　<span class="book-name">世說</span>：桓玄登江陵城南樓，云：我今欲為王孝伯作誄。<br/>
　　謝靈運詩：含悽泛廣川。鮑泉詩：飄蕩逐風迴。</small><br/>
　　<small about="#mwt295" typeof="mw:Transclusion">劉克莊曰：<span class="book-name">八哀</span>詩中，如鄭、蘇二首，非無可說，但每篇多蕪辭累句，或為韻所拘，殊欠條鬯，不如<span class="book-name">飲中八仙</span>之警策。蓋<span class="book-name">八仙歌</span>每人只三四句，<span class="book-name">八哀</span>詩或累押二三十韻，以此知繁不如簡，雖大手筆亦然。<br/>
　　今按：<span class="book-name">飲歌</span>只說一事，<span class="book-name">八哀</span>則概列平生，未可以概論。盧德水云：<span class="book-name">八哀</span>詩未免傷煩傷汎，中有數十光潔語，堪與日月並垂者，自不為浮雲所掩。大概詩家之元氣在焉，杜詩之體統存焉，不可遺，亦不容選也。</small><br/>
　　<span id="xiang" about="#mwt298" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#xiang" class="mw-selflink-fragment">故右僕射相<small about="#mwt296" typeof="mw:Transclusion">去聲</small>國曲江張公九齡</a></span><br/>
　　<small about="#mwt297" typeof="mw:Transclusion">盧注：哀相國者，哀其志存王室，明皇始終不能信用，為可惜也。　九齡，韶州曲江人。</small><br/>
　　相<small about="#mwt299" typeof="mw:Transclusion">去聲</small>國生南紀，金璞無留礦<small about="#mwt300" typeof="mw:Transclusion">古猛切，與鑛同</small>。仙鶴下<small about="#mwt301" typeof="mw:Transclusion">去聲</small>人間，獨立霜毛整。矯然江海<small about="#mwt302" typeof="mw:Transclusion">一作漢</small>思<small about="#mwt303" typeof="mw:Transclusion">去聲</small>，復<small about="#mwt304" typeof="mw:Transclusion">扶又切</small>與雲路永。寂寞想土階，未遑<small about="#mwt305" typeof="mw:Transclusion">一作嘗</small>等箕潁。<br/>
　　<small about="#mwt306" typeof="mw:Transclusion">首稱其品格不凡。　金無留鑛，比才堪用世。鶴下人間，比生質超群。既而飛騰雲路，則想致君唐虞，而不遑等於高隱矣。<br/>
　　<span class="book-name">漢書·百官表</span>：相國、丞相皆秦官。高帝初，置一丞相，十一年，更名相國。　<span class="book-name">唐書</span>：自上洛，南逾江漢，攜武當荊山，至於衡陽，乃東循嶺徼，達東甌，至閩中，是謂南紀。舊注：江漢之南，皆謂之南紀。紀，綱紀也，謂經帶包絡之也。<br/>
　　郭璞賦：其下則金礦丹礫。<span class="book-name">說文</span>：礦，銅鐵璞石也。<span class="book-name">唐紀</span>：太宗謂魏徵曰：金在鑛，何足貴耶，冶鍛而為器，人乃寶之。　九齡幼聰敏，善屬文，年十三，以書干廣州刺史王方慶，大嗟賞之，曰：「此子必能致遠」，可見其不留於礦也。<br/>
　　鮑照<span class="book-name">舞鶴賦</span>：偉胎化之仙禽。又：疊霜毛而弄影。宋之問詩：粉壁圖仙鶴。錢箋云：<span class="book-name">九齡家傳</span>：九齡母夢九鶴自天而下，飛集於庭，遂生九齡。<br/>
　　<span class="book-name">北史</span>：劉歊矯然出塵，如雲中白鶴。鮑照詩：空守江海思。<br/>
　　江總為<span class="book-name">徐陵墓誌</span>：鬱轉雲路。<br/>
　　<span class="book-name">司馬遷傳</span>：墨者亦上堯舜，言其堂高三尺，土階三等。<br/>
　　<span class="book-name">抱朴子</span>：堯舜在上，箕潁有巢棲之客。</small><br/>
　　上<small about="#mwt307" typeof="mw:Transclusion">上聲</small>君白玉堂，倚君金華省。碣石<small about="#mwt309" typeof="mw:Transclusion">一作竭力</small>歲崢嶸，天池<small about="#mwt310" typeof="mw:Transclusion">一作地</small>日蛙黽。退食吟大庭，何心記<small about="#mwt311" typeof="mw:Transclusion">一作託</small>榛梗。骨驚畏曩哲，鬒<small about="#mwt312" typeof="mw:Transclusion">音真，一作鬚</small>變負人境。雖蒙換蟬冠，右地恧<small about="#mwt313" typeof="mw:Transclusion">女六切</small>多幸。敢忘<small about="#mwt314" typeof="mw:Transclusion">一作志</small><span class="name">二疏</span>歸，痛迫<span class="name">蘇耽</span>井。紫綬<small about="#mwt315" typeof="mw:Transclusion">一作紫紱，<span class="book-name">英華</span>作金紫</small>映暮年，荊州謝所領。庾公興<small about="#mwt316" typeof="mw:Transclusion">去聲</small>不淺，黃霸鎮每靜。<br/>
　　<small about="#mwt317" typeof="mw:Transclusion">此敘其仕進履歷。玉堂金華，切近於君。碣石崢嶸，祿山勢張也。天池蛙黽，林甫恣讒也。退食二句，承蛙黽，言不計私忿。骨驚二句，承碣石，言憂在國事。換蟬冠，為尚書右丞相。恧多幸，言罷政雖慚，而遠害猶幸也。二疏，比其歸養。蘇耽，比其奪情。紫綬，出為荊州長史。庾亮、黃霸，稱其在任政績。<br/>
　　江淹<span class="book-name">金燈草賦</span>：植君玉臺，生君椒室。徐彦伯詩：巢君碧梧樹，舞君青瑣闈。「君」字皆指君王。錢箋：<span class="book-name">黃圖</span>：未央宮有金華殿、大玉堂殿。<span class="book-name">漢書</span>：鄭寬中、張禹，朝夕入說<span class="book-name">尚書</span>、<span class="book-name">論語</span>於金華殿中。<span class="book-name">黃圖</span>：玉堂殿有十二門。　<span class="book-name">唐書</span>：九齡擢進士第，拜校書郎，歷中書舍人，秘書少監，集賢院學士，中書侍郎。此由玉堂金華省出入也。<br/>
　　碣石，范陽地。崢嶸，高大貌。祿山所據。　錢箋：祿山在範陽偏裨入奏，九齡見之曰：亂幽州者，必此胡雛也。<br/>
　　天池，見<span class="book-name">莊子</span>。　東方朔<span class="book-name">七諫</span>：蛙黽游乎華池。注：喻讒佞弄口也。<span class="book-name">爾雅</span>：黽，形似青蛙而腹大，其鳴甚壯。<br/>
　　<span class="book-name">詩</span>：退食自公。　上古有大庭氏，公詩「大庭終返朴」，或引<span class="book-name">韓非子</span>「議於大庭而後言」，作「庭宇」解者，非。<br/>
　　郭璞<span class="book-name">遊仙詩</span>：戢翼棲榛梗。榛，小栗，條如荊。梗，病也。　<span class="book-name">本事詩</span>：曲江與李林甫同列，林甫疾之若仇，曲江為<span class="book-name">海燕</span>詩以致意曰：「無心與物競，鷹隼莫相猜」，亦終退斥。<br/>
　　<span class="book-name">别賦</span>：心折骨驚。　<span class="book-name">通鑑</span>：安祿山討奚契丹，敗績，張守珪奏請斬之，執送京師，上惜其才，赦之。張九齡曰：「失律喪師，不可不誅，且其貌有反相，不殺必為後患」，上曰：「卿勿以王夷甫識石勒，枉害忠良」，竟赦之。此詩「畏曩哲」，指夷甫，「負人境」，恐為後患也。　謝朓詩：誰能鬒不變。　陶潛詩：結廬在人境。<br/>
　　<span class="book-name">舊書</span>：侍中、中書令，加貂蟬，佩紫綬。<span class="book-name">漢官儀</span>：武帝大冠，加金璫，附蟬為文，貂尾為飾，謂之貂蟬。　本傳：<span class="date" title="734年">開元二十二年</span>，九齡為中書令。二十四年，遷尚書右丞相，罷政事。所謂「換蟬冠」也。<br/>
　　沈約詩：長驅入右地。　<span class="book-name">明皇雜錄</span>：張九齡、裴耀卿，詔為左右僕射，罷參知政事。林甫怒曰：「猶為左右丞相耶」，二人趣就本班，林甫目送之，公卿不覺股栗。<span class="book-name">左傳</span>：羊舌氏曰：民之多幸。<br/>
　　<span class="book-name">漢書</span>：疏廣為太子太傅，兄子受為少傅，俱上疏乞骸骨。上以其年篤老，皆許之。<br/>
　　<span class="book-name">神仙傳</span>：蘇耽，郴縣人，少孤，養母至孝，忽辭母云：「受性應仙，當違供養」，母曰：「汝去，使我如何存活」，曰：「明年天下疫疾，庭中井水、簷邊橘樹，可以代養」。至時，病者食橘葉，飲井水而愈。　<span class="book-name">唐書</span>：九齡遷工部侍郎，乞歸養，詔不許。及母喪解職，毁不勝哀，有紫芝產坐側，白鳩、白雀巢冢樹。是歲，奪哀，拜中書侍郎、同平章事，固辭，不許。<br/>
　　朱注：唐制，大都督府長史，從三品，應紫綬。荊州為上都督，故時服紫綬也。　中山王<span class="book-name">文木賦</span>：青緺紫綬。<br/>
　　九齡嘗薦周子諒為御史，子諒劾奏牛仙客，語援讖書，帝怒杖於朝堂，流瀼州道死，九齡坐舉非其人，貶荊州長史。　長史之上有都督，是其統領。<br/>
　　<span class="book-name">晉書</span>：庾亮鎮武昌，諸佐吏乘月共登南樓，俄而亮至，諸人將起避之，亮徐曰：諸君且住，老子於此，興復不淺。<br/>
　　<span class="book-name">曹參傳</span>：嚴延年之治動，黃次公之治靜。<span class="book-name">晉書·謝安傳</span>：每鎮以和靜。</small><br/>
　　賓客引調<small about="#mwt319" typeof="mw:Transclusion">去聲</small>同，諷詠在務屏<small about="#mwt320" typeof="mw:Transclusion">音丙</small>。詩罷地有餘<small about="#mwt321" typeof="mw:Transclusion">一云詩地能有餘</small>，篇終語清省<small about="#mwt322" typeof="mw:Transclusion">悉井切</small>。一陽發陰管，淑氣含公鼎。乃知君子心，用才文章境<small about="#mwt323" typeof="mw:Transclusion">韻重，或作炳</small>。散帙起翠螭，倚薄<span class="place" title="巫山">巫</span><span class="place" title="廬山">廬</span>並。綺麗<span class="name">玄暉</span>擁，牋誄<span class="name">任<small about="#mwt324" typeof="mw:Transclusion">平聲</small>昉</span>騁。自我<small about="#mwt325" typeof="mw:Transclusion">一作成</small>一家則，未闕隻字警。千秋滄海南，名繫朱鳥影。<br/>
　　<small about="#mwt326" typeof="mw:Transclusion">此敘其詩才文學。　延客詠詩，見風韻事。地有餘，力厚也。語清省，詞爽也。趙注：一陽發管，謂其詩可聽，如黃鐘之律。淑氣含鼎，謂其詩可味，如太羹之和。　君子二句，惜其抱濟世之才，退而用心於文章也。起翠螭，言文瀾激蕩。並巫廬，言才氣高褰。　玄暉，任昉，謂詩文兼擅其勝。　趙注：韶州在滄海之濱，朱鳥即南方之宿，當時謂九齡為滄海遺珠，則才名久著南方矣。<br/>
　　<span class="book-name">舊書</span>：孟浩然還襄陽，九齡時鎮荊州，署為從事，與之倡和。　又云：九齡雖以直道黜，不戚戚嬰望，惟文史自娯，朝廷許其勝流。錢箋：中書舍人姚子顏，狀其行曰：公以風雅之道，興寄為主，一句一詠，莫非興寄。　<span class="book-name">顏氏家訓</span>：諷詠辭賦。　謝朓詩：民淳紛務屏。<br/>
　　陳沈炯詩：丁翼陳詩罷。　<span class="book-name">莊子</span>：其游刃必有餘地。<br/>
　　<span class="book-name">文心雕龍</span>：士龍思劣，而雅好清省。<br/>
　　庾信<span class="book-name">玉律表</span>：節移陰管，無勞河內之灰。氣動陽鐘，不待金門之竹。<br/>
　　陸機詩：蕙草饒淑氣。　陳子昂詩：如何負公鼎。<br/>
　　<span class="book-name">西都賦序</span>：大漢之文章，炳焉與三代同風。<br/>
　　潘岳誄文：披軼散書，屢覩遺文。　<span class="book-name">楚辭</span>：乘玉輿兮駟蒼螭。<span class="book-name">廣雅</span>：龍無角曰螭。<br/>
　　<span class="book-name">江賦</span>：巫廬嵬崫而比嶠。<br/>
　　<span class="book-name">詩品</span>：小謝工為綺麗歌謠，風人第一。　<span class="book-name">南史</span>：謝玄暉善為詩，任彥升工於筆。<br/>
　　<span class="book-name">史記·自序</span>：以拾遺補闕，成一家之言。　陸機謝表：片言隻字，不關其間。又<span class="book-name">文賦</span>：一篇之警策。<br/>
　　<span class="book-name">天官書</span>：南宮朱鳥。<span class="book-name">索隱</span>曰：南宮赤帝，其精為朱鳥也。</small><br/>
　　歸老<small about="#mwt328" typeof="mw:Transclusion">一作歟</small>守故林，戀闕悄<small about="#mwt329" typeof="mw:Transclusion">一作嘗</small>延頸。波濤良史筆，蕪<small about="#mwt330" typeof="mw:Transclusion">一作無，非</small>絕大庾嶺。向時禮數隔，制作難上<small about="#mwt331" typeof="mw:Transclusion">上聲</small>請。再讀<span class="name">徐孺</span>碑，猶思理煙艇。<br/>
　　<small about="#mwt333" typeof="mw:Transclusion">此敘其家居存殁，而終之以哀弔。　趙曰：張公有良史之筆，惜乎其人殁，而蕪絕於嶺外。　向時禮數隔絕，己之制作，不能面質於生前，今讀其徐孺之碑，猶思理艇而往，瞻拜於墓前焉。　此章首尾各八句，中二段各十六句。<br/>
　　<span class="book-name">漢書</span>：<span class="name">邴漢</span>以清行，徵為京兆尹，遂歸老於鄉里。　王粲詩：飛鳥翔故林。<br/>
　　崔湜詩：丹心恒戀闕。<span class="book-name">西征賦</span>：猶犬馬之戀主，竊託慕於闕庭。　<span class="book-name">蕭望之傳</span>：天下之士，延頸企踵。<br/>
　　班固<span class="book-name">答賓戲</span>：馳辯如波濤。　<span class="book-name">左傳</span>：董狐，古之良史也。沈約<span class="book-name">郊居賦</span>：不載於良史之筆。　朱注：<span class="book-name">舊書</span>：九齡遷中書令，嘗監修國史。<span class="book-name">唐會要</span>云：<span class="book-name">六典</span>，<span class="date" title="740年">開元二十八年</span>，九齡所上。<br/>
　　<span class="book-name">恨賦</span>：終蕪絕於異域。　<span class="book-name">新書</span>：韶州始興，有大庾嶺新路，<span class="date" title="729年">開元十七年</span>，詔張九齡開。　鶴注：<span class="book-name">南康記</span>：漢兵擊呂嘉，衆潰，有神將戍是嶺，以其姓庾，因謂之大庾，又以其上多梅而先發，亦曰梅嶺。<br/>
　　<span class="book-name">唐書</span>：九齡封始興縣伯，請還展墓，病卒，年六十八，諡文獻。　公於曲江無交，故有向時禮隔之語。或云九齡謝官後，朝廷禮隔，制作不得上陳，非也。張公歿後，尚賜諡遣祭，何云禮數隔耶。　任昉<span class="book-name">哭范僕射</span>詩：平生禮數絕。<br/>
　　<span class="book-name">漢·禮制志</span>：稍稍制作。<br/>
　　<span class="book-name">後漢書</span>：徐稚，字孺子，豫章南昌人，稱南州高士。錢箋：九齡<span class="book-name">徐徵君碣</span>：有唐開元十五年，忝牧茲邦，風流是仰。在懸榻之後，想見其人，有表墓之儀，豈孤此地。</small><br/>
　　<small about="#mwt335" typeof="mw:Transclusion">曲江見祿山有反相，欲因失律誅之，明皇不聽，至幸蜀以後，追思其言，遣使祭贈。此事乃一生大節，關於國家治亂興亡，篇中尚畧而未詳，其歷敘官階，詳記文翰，頗失輕重之體。劉須溪嘗議及之，楊升菴因補作一篇，云：「相國生南紀，蔚為曲江彥。山接韶音峰，秀鍾重華甸。風雅既葳蕤，聲名鬱蔥倩。登庸伊呂科，敷奏姚宋羨。珠澤隨侯雙，玉林郄詵片。九重集神仙，咫尺生顧盻。陸謝擅緣情，沈范采餘絢。九遷帝獨奇，三臺師錫薦。補袞綴宗彝，用藥必瞑眩。防乎貴未然，介焉斷幾見。狐媚蕩主心，狼子紆皇眷。金鏡倏垢塵，玉奴驚睲䁂。萋斐偃月堂，棄捐秋風扇。鼉動漁陽鼙，蝱飛太極箭。朱鸞奔咸京，青騾乘蜀傳。棧閣雨淋鈴，宛洛飆迴縣。蜚雁愁仰霄，昆蹄怯升甗。噬臍漫天泣，回腸嶺南奠。精已箕尾騎，魂猶螭頭戀。絕綫國步危，規瑱忠言踐。青史篆崢嶸，翠珉藤镺蔓。誰珍徐孺碑，彫蟲但黃絹。」按：此詩格整辭茂，力摹少陵。　玉奴，楊妃小名。睲䁂，目睛大也。東坡詩：「潞州别駕眼如電」，次公注：明皇初為此官，據此，則「睲䁂」當指明皇，驚者，不欲令帝見此書也。别傳謂九齡進<span class="book-name">金鏡錄</span>，為貴妃所毁。睲，音性。䁂，音限。镺，音襖。左思<span class="book-name">吳都賦</span>：卉木镺蔓。<br/>
　　劉克莊後村曰：杜公<span class="book-name">八哀</span>詩，崔德符謂可以表裏<span class="book-name">雅</span><span class="book-name">頌</span>，中古作者莫及。韓子蒼謂其筆力變化，當與太史公諸贊方駕。惟葉石林謂長篇最難，晉魏以前，無過十韻，常使人以意逆志，初不以敘事傾倒為工。此八篇本非集中高作，而世多尊稱，不敢置議。其病蓋傷於多，如李邕、蘇源明篇中多累句，刪去其半，方為盡善。余謂韓比此詩於太史公紀傳，固不易之論。至於石林之評累句為長篇者，亦不可不知。<br/>
　　郝敬仲輿曰：<span class="book-name">八哀</span>詩雄富，是傳紀文字之用韻者，文史為詩，自子美始。</small><br/>
　　<span id="kui_fu_shu_huai_si_shi_yun" about="#mwt336" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#kui_fu_shu_huai_si_shi_yun" class="mw-selflink-fragment">夔府書懷四十韻</a></span><br/>
　　<small about="#mwt337" typeof="mw:Transclusion">鶴注：當是大曆元年秋作。</small><br/>
　　昔罷河西尉，初興薊北師。不才名位晚，敢恨省郎遲。扈聖崆峒日，端居灩澦時。萍流仍汲引，樗散<small about="#mwt338" typeof="mw:Transclusion">上聲</small>尚恩慈。遂阻雲<small about="#mwt339" typeof="mw:Transclusion">一作靈</small>臺宿<small about="#mwt340" typeof="mw:Transclusion">一作仗</small>，常懷<span class="book-name">湛露</span>詩。翠華森遠矣，白首颯淒其。拙被林泉滯，生逢酒賦欺。文園終寂寞，漢閣自磷緇。病隔君臣議<small about="#mwt341" typeof="mw:Transclusion">一作識</small>，慚紆德澤私。揚鑣驚主辱，拔劍撥年衰<small about="#mwt342" typeof="mw:Transclusion">所追切</small>。<br/>
　　<small typeof="mw:Transclusion">首敘遭遇偃蹇，乃書懷之故。　上四，為通節之綱。身受郎官，須驚主辱。名位已晚，故撥年衰。扈聖端居，又作一提。萍流六句，為郎而思扈聖也。拙被六句，辭官而居灩澦也。主辱年衰，承上起下。　天寶十四年，公授河西尉，不拜。值祿山叛，扈從肅宗於鳳翔，未幾入蜀，以嚴武薦，除工部員外郎，又辭幕府，至夔州，首尾凡十二年。　公未嘗至崆峒，而云「扈聖崆峒」者，以肅宗自平涼而至，崆峒在其地也。汲引，指嚴武。恩慈，謂朝命。宿雲臺，宴湛露，望翠華，皆想為拾遺事。　<span class="book-name">杜臆</span>：放迹林泉，而云酒賦所欺，此公省愆語也。　病臥文園，慚居漢閣，以蜀中<span class="name">馬</span><span class="name">揚</span>自方。　<span class="book-name">杜臆</span>：揚鑣拔劍，憤激悲壯之情，形於詞色矣。　朱注：主辱，謂車駕幸陜。<br/>
　　鮑照詩<span class="book-name">出自薊北門行</span>。<br/>
　　<span class="book-name">吳越春秋</span>：札雖不才。　<span class="book-name">鼂錯傳</span>：名位不失，施於後世。蔡質<span class="book-name">漢儀</span>：尚書郎入直臺中。<br/>
　　牛弘詩：端居留眷想。<br/>
　　<span class="book-name">海賦</span>：萍流而浮轉。　<span class="book-name">劉向傳</span>：轉相汲引。<br/>
　　樗樹散木，出<span class="book-name">莊子</span>。　蕭淵明書：被此恩慈。<br/>
　　雲臺仗，見<span class="book-name">八哀</span>詩。<br/>
　　<span class="book-name">詩序</span>：<span class="book-name">湛露</span>，天子燕諸侯也。<br/>
　　<span class="book-name">南都賦</span>：望翠華之葳蕤。<br/>
　　謝靈運詩：懷賢亦悽其。<br/>
　　<span class="book-name">北史</span>：韋敻淡於榮利，所居之宅，枕帶林泉。<br/>
　　<span class="book-name">西京雜記</span>：梁孝王集諸遊士於兔園，鄒陽作<span class="book-name">酒賦</span>。<br/>
　　<span class="book-name">漢書</span>：司馬相如拜為文園令，後病免，家居茂陵。<br/>
　　揚雄校書漢閣，此特借比西閣。磷緇，猶云磨礪。慚紆德澤，自愧退居，枉沐君恩耳。或解璘緇為名玷朝班，不合。　謝靈運詩：磷緇謝清曠。<br/>
　　<span class="book-name">忠經</span>：沐浴德澤。<br/>
　　<span class="book-name">舞鶴賦</span>：龍驤横舉，揚鑣飛沬。善曰：鑣，馬勒旁鐵。　<span class="book-name">史記</span>：主辱則臣死。<br/>
　　<span class="book-name">漢書·叔孫通傳</span>：拔劍擊柱。撥，奮起也。　<span class="book-name">淮南子</span>：年衰志憫。</small><br/>
　　社稷經綸地，風雲際會期。血流紛在眼，涕灑<small about="#mwt343" typeof="mw:Transclusion">一作泗，非</small>亂交頤。四瀆樓船汎，中原鼓角悲。賊壕連白翟，戰瓦落丹墀。先帝嚴靈<small about="#mwt344" typeof="mw:Transclusion">一作虛</small>寢，宗臣切受遺。恒山猶突騎<small about="#mwt345" typeof="mw:Transclusion">去聲</small>，遼海競張旗。田父嗟膠漆，行人避蒺藜。總戎存大體，降<small about="#mwt346" typeof="mw:Transclusion">音杭</small>將<small about="#mwt347" typeof="mw:Transclusion">去聲</small>飾卑詞。楚貢何年絕，堯封舊俗疑。長吁翻北寇，一望卷西夷。<br/>
　　<small about="#mwt348" typeof="mw:Transclusion">此憶長安時事，承上「揚鑣驚主辱」。　上八句，先敘肅宗之亂。先帝以下，詳記代宗之亂。總戎二句，乃追原病根。　社稷風雲，靈武起事。血流數語，安史猖獗。自肅宗晏駕，子儀受遺，代宗當有一番振刷，乃亂離如故，則以總戎失策，誤信降將之卑詞耳。在楚薊，則鎮將不恭。在西北，則外夷交訌。皆因總戎失策所致。　四瀆中原，言遍地皆兵。白翟丹墀，言京輔旋破。　朱注：恒山、遼海，皆河北地。　<span class="book-name">杜臆</span>：猶突騎，如故也。競張旗，轉甚也。　呂祖謙曰：膠漆，所以為弓，誅求之多，則田父歎焉。鐵蒺藜，所以禦馬，所在布地，故行人避之。　朱注：<span class="book-name">通鑑</span>：史朝義死，賊將田承嗣、薛嵩等降，副元帥僕固懷恩恐賊平寵哀，奏留承嗣等分帥河北，自為黨援，由是諸鎮桀驁，遂不可制。公詩「總戎存大體，降將飾卑詞」，正紀其事。曰存大體，為朝廷隱也。郭知達注：總戎，元帥也。代宗討史朝義，以雍王适為天下兵馬元帥。　楚貢，如嶺南小梗。堯封，謂燕薊疑貳。北寇，指回紇。西夷，指吐蕃。廣德元年，相繼入寇。　<span class="book-name">杜臆</span>：昔順今逆，故曰翻。傾國而來，故曰卷。<br/>
　　經綸風雲，注别見。<br/>
　　<span class="book-name">書</span>：血流漂杵。<br/>
　　<span class="book-name">東方朔傳</span>：俛而深惟，仰而泣下交頤。<br/>
　　<span class="book-name">記</span>：四瀆視諸侯。四水獨流，江、淮、河、濟也。　漢有樓船將軍。<br/>
　　鼓角，别見。<br/>
　　<span class="book-name">漢·匈奴傳</span>：晉文公攘戎狄，居西河，圁洛之間，號曰赤翟、白翟。　圁洛，今上郡寧川地。朱注：<span class="book-name">史記索隱</span>：故西河郡有白部胡，<span class="dynasty">唐</span><span class="place">鄜</span>、<span class="place">延</span>二州，即春秋<span class="place">白翟</span>地。祿山反，京畿、鄜坊皆附之，故云「連白翟」。<br/>
　　<span class="book-name">光武紀</span>：大破莽兵於昆陽城西，會大雷風，屋瓦皆飛。　<span class="book-name">前漢·梅福傳</span>：登文屏之陛，涉赤墀之塗。注：以丹掩泥，塗殿上也。<br/>
　　<span class="book-name">梁宗廟登歌</span>：神宮肅肅，靈寢微微。<br/>
　　<span class="book-name">唐書</span>：<span class="date" title="762年">寶應元年</span>建卯月，上不豫，召子儀入臥內，曰：「河東之事，一以委卿」，所謂「切受遺」也。　<span class="book-name">公孫弘傳</span>：受遺則霍光、金日磾。<br/>
　　<span class="book-name">周禮</span>：并州，其鎮曰恒山。　<span class="book-name">晁錯傳</span>：輕車突騎。師古曰：言其驍銳，可衝突敵也。<br/>
　　<span class="book-name">公孫瓚傳</span>：通遼海。　<span class="book-name">叔孫通傳</span>：設兵張旗幟。<br/>
　　潘岳<span class="book-name">籍田賦</span>：邑老田父。　<span class="book-name">孫武子</span>：膠漆之材，車甲之奉，日費千金。<br/>
　　柳惲詩：寂寞行人稀。　<span class="book-name">六韜</span>：狹路微徑，張鐵蒺藜。<span class="book-name">晁錯傳</span>：具藺石，布渠荅。蘇林曰：渠荅，鐵蒺藜也。<br/>
　　<span class="book-name">魏志</span>：詔大將軍親總六戎。薛道衡詩：朝端去總戎。　漢明帝詔：明於國家之大體。<br/>
　　<span class="book-name">淮南子</span>：約身卑辭，以求救於諸侯。<br/>
　　<span class="book-name">左傳</span>：管仲責楚曰：爾貢包茅不入。<br/>
　　<span class="book-name">史記·周紀</span>：封堯之後於薊。　<span class="book-name">詩序</span>：懷其舊俗者也。<br/>
　　鮑照詩：邊城屢翻覆。此「翻」字所本。　<span class="book-name">語林</span>：王導曰：北寇遊魂伺我隙。<br/>
　　陳後主詩：春江聊一望。　<span class="book-name">過秦論</span>：席卷天下。此「卷」字所本。　<span class="book-name">難蜀父老文</span>：接之以西夷。</small><br/>
　　不必陪玄圃，超然待具茨。凶<small about="#mwt350" typeof="mw:Transclusion">一作休</small>兵鑄農器，講殿闢書帷。廟算高難測，天憂實在茲。形容真潦倒，答效莫支持。<br/>
　　<small about="#mwt351" typeof="mw:Transclusion">此陳救時籌策，承上「拔劍撥年衰」。　鑄農器，望息兵端。闢書帷，望開言路。二句皆當時急務。自廟算無聞，恐前亂未靖而後患復生矣。此段乃上下文關捩處。　朱注：代宗嘗幸陜州，故用周穆、黃帝事，言當此多事之秋，我豈必陪車駕於玄圃乎，但望求賢問道，如黃帝之下訪具茨，則凶兵可銷，講殿可御，治平不難致矣。孰知廟算不然，杞人憂天，實在於此。惜衰老無補，為足歎耳。次公解，都支離。<br/>
　　玄圃，周穆王西遊事。　陸機<span class="book-name">豪士賦</span>：超然自引，高揖而退。<br/>
　　<span class="book-name">莊子</span>：黃帝將見大隗於具茨之山，至於襄城之野，七聖皆迷，遇牧馬童子，問塗焉。<span class="book-name">唐書</span>：許州陽翟縣有具茨山。<br/>
　　<span class="book-name">老子</span>：兵者凶器。　<span class="book-name">家語</span>：鑄劍戟以為農器。<br/>
　　<span class="book-name">東方朔傳</span>：文帝集上書囊為殿帷。岑文本詩：書帷通竹徑。　<span class="book-name">杜詩博議</span>：<span class="book-name">通鑑</span>：<span class="date" title="765年">永泰元年</span>九月庚寅朔，置百高座於資聖、西明兩寺，講<span class="book-name">仁王經</span>。甲辰，吐蕃十萬衆至奉天，京城戒嚴。丙午，罷百高座講。十月己未，復講經於資聖寺。時羌人外訌，藩鎮內叛，而帝與宰相元載等俱好佛，怠於政事，「講殿闢書帷」，蓋以諷也。<br/>
　　<span class="book-name">孫子</span>：兵未戰而廟算勝者，得算多也。<br/>
　　天憂，用<span class="book-name">列子</span>杞人憂天崩事。<br/>
　　嵇康書：潦倒麤疏。<br/>
　　<span class="book-name">魯靈光殿賦</span>：支持以保漢室。</small><br/>
　　使<small about="#mwt352" typeof="mw:Transclusion">去聲</small>者分王命，群公各典司。恐乖均賦斂<small about="#mwt353" typeof="mw:Transclusion">去聲</small>，不似問瘡痍。萬里煩供給，孤城最怨思。綠林寧小患，雲夢欲難追。即事須嘗膽，蒼生可察眉。議<small about="#mwt354" typeof="mw:Transclusion">一作義</small>堂猶集鳳，貞觀<small about="#mwt355" typeof="mw:Transclusion">去聲</small>是元龜。處處喧飛檄，家家急競錐，蕭車安不定，蜀使<small about="#mwt357" typeof="mw:Transclusion">去聲</small>下<small about="#mwt358" typeof="mw:Transclusion">去聲</small>何之。<br/>
　　<small about="#mwt359" typeof="mw:Transclusion">此傷夔州民困，承上「天憂實在茲」。　使者八句，歎凶兵未息，而軍賦日煩。「孤城最怨思」，見民窮可慮。即事八句，歎講帷不開，而舊章難復。「貞觀是元龜」，乃起敝之方。　使者，索餉之官。典司，牧民之吏。瘡痍，蜀有崔旰之亂也。綠林、雲夢，民將為盜矣。嘗膽，痛懲前失。察眉，深悉民情。　朱注：朝議多人，奈何不法貞觀之治，致盜賊群起，誅求益急，雖蕭車撫之，猶恐不定，彼蜀使頻下，又何為乎。<br/>
　　<span class="book-name">吳越春秋</span>：王命見符。<br/>
　　<span class="book-name">東都賦</span>：各有典司。<br/>
　　劉安<span class="book-name">諫出兵書</span>：緩刑罰，薄賦斂。<br/>
　　<span class="book-name">史記·季布傳</span>：創痍未瘳。<br/>
　　<span class="book-name">魏志·衞顗傳</span>：若有歸民，以供給之。<br/>
　　謝承<span class="book-name">後漢書</span>：耿恭以甲兵守孤城於絕域。　<span class="book-name">淮南子</span>：悲則感怨思之氣。<br/>
　　張詠曰：綠林、雲夢，言荊楚將亂。　<span class="book-name">後漢·劉元傳</span>：諸亡命共攻離鄉聚，藏於綠林中。　注：綠林山，在荊州當陽縣東北。　盧注：<span class="book-name">左傳</span>：楚昭王涉睢濟江，入雲中，盜攻之。注：雲中，雲夢澤中也。　時代宗幸陜，猶昭王出國，故引往事為鑒。欲難追，追悔無及矣。　錢箋泥舊注偽游雲夢之說，遂云來瑱為襄陽節度使，入朝賜死，而藩鎮皆貳，所謂「雲夢欲難追」也。按：此段本言朝廷遣使擾民耳，於來瑱無預。<br/>
　　<span class="book-name">吳越春秋</span>：越王欲報吳怨，懸膽於戶，出入嘗之。<br/>
　　<span class="book-name">列子</span>：晉有郄雍者，能視盜，察眉睫之間而得其情。<span class="book-name">杜臆</span>：察眉，恐其蹙額也。<br/>
　　梅福書：廟堂之議，非草茅所當言。<span class="book-name">後漢書</span>：鄧騭等並奉朝請，有大議，詣朝堂，與公卿參謀。　賀循詩：集鳳動春枝。<br/>
　　<span class="book-name">書</span>：今我即命於元龜。劉琨<span class="book-name">勸進表</span>：前事之不忘，後代之元龜也。元龜，大龜，卜龜以大者為靈。　張遠注：<span class="book-name">褚遂良傳</span>：太宗曰：朕行有三監，前代成敗為元龜。<br/>
　　何遜詩：處處皆城市。　左思詩：邊城苦鳴鏑，羽檄飛京都。<br/>
　　<span class="book-name">魏志</span>：王粲曰：家家欲為帝王。　江淹書：競刀錐之利。<br/>
　　<span class="book-name">前漢·蕭育傳</span>：南郡江中多盜賊，拜育為太守，上以育耆舊名臣，乃以三公使車，載育入殿中受策。注：使車，三公奉使之車。<br/>
　　司馬相如為郎，使蜀，諭巴蜀父老。</small><br/>
　　釣瀨疏墳籍，耕巖進奕棋。地蒸餘破扇，冬暖更纖絺。豺遘<small about="#mwt360" typeof="mw:Transclusion">一作搆</small>哀登楚<small about="#mwt361" typeof="mw:Transclusion">一作粲</small>，麟傷泣象尼。衣冠迷適越，藻繪憶遊睢<small about="#mwt362" typeof="mw:Transclusion">音雖</small>。賞月延秋桂，傾陽逐露葵。大庭終反樸，京觀<small about="#mwt363" typeof="mw:Transclusion">古玩切</small>且僵尸。高枕虛眠晝，哀歌欲和<small about="#mwt364" typeof="mw:Transclusion">去聲</small>誰。南宮載勳業，凡百慎交綏。<br/>
　　<small about="#mwt365" typeof="mw:Transclusion">朱注：末敘客夔情景，而以除亂立功，望之在位者。釣瀨八句，久客無聊之況，應上「形容真潦倒」。賞月八句，深期濟世之人，應上「答效莫支持」。前曰「總戎存大體」，惜其遺患於諸鎮。此曰「凡百慎交綏」，冀其敵愾於外夷。　耕釣資身，蒸暖隨地。哀粲，傷世亂。泣尼，悲道窮。適越遊睢，復想東行也。　延桂對景，逐葵念君，因思大庭之治，以銷京觀，奈伏枕夔江，惟哀歌獨歎而已。南宮事業，望之當事大臣，勿謂交綏而退可也。當時吐蕃陷京，諸將袖手坐觀，故有交綏之歎。　此章前兩段各二十句，後兩段各十六句，中間八句，作上下過峽。<br/>
　　釣瀨，用嚴子陵事。耕巖，用鄭子真事。　<span class="book-name">南史·劉穆之傳</span>：尋覽篇章，校定墳籍。　<span class="book-name">西京雜記</span>：杜陵杜夫子，善奕棋，為天下第一。<br/>
　　<span class="book-name">秋興賦</span>：屏輕箑，釋纖絺。<br/>
　　王粲<span class="book-name">七哀</span>詩：西京亂無象，豺虎方遘患。登楚，指粲登荊州城樓作賦。<br/>
　　麟傷，用西狩獲麟。　<span class="book-name">孔子世家</span>：叔梁紇，禱尼丘，生孔子，孔子生而首上圩頂，故名丘，字仲尼。趙曰：傳記又載，孔子之首象尼山。<br/>
　　<span class="book-name">莊子</span>：宋人資章甫而適越，越人斷髮文身，無所用之。<br/>
　　陳琳<span class="book-name">為曹洪與魏文帝書</span>：遊睢渙者，學藻繢之彩。<span class="book-name">陳留風俗傳</span>：襄邑縣南有睢水、渙水，睢渙之水出文章，故有黼黻藻錦、日月華蟲，以奉天子宗廟御服焉。　公少時，常遊吳、越、梁、宋。<br/>
　　李德林詩：月桂近將攀。沈約詩：秋風生桂枝。<br/>
　　曹植表：若葵藿之傾太陽。又<span class="book-name">七啟</span>：霜蓄露葵。<br/>
　　大庭，古至德之世，注見前。　<span class="book-name">淮南子</span>：已雕已琢，還返於樸。<br/>
　　<span class="book-name">左傳</span>：古者，明王伐不敬，取其鯨鯢而封之，以為大戮，於是乎有京觀。注：積尸，封土其上，謂之京觀。　<span class="book-name">前漢·伍被傳</span>：僵尸滿野，流血千里。<br/>
　　左思詩：哀歌和漸離。<span class="book-name">杜臆</span>：欲和誰，言欲和者誰人乎。<br/>
　　<span class="book-name">後漢書</span>：永平中，圖畫中興二十八將於南宮雲臺。<br/>
　　<span class="book-name">詩</span>：凡百君子。應瑒詩：凡百警爾位。　<span class="book-name">左傳</span>：晉人秦人，出戰交綏。注：古名退軍為綏。李衛公曰：綏，六轡總也。謂軍不戰，但交綏而退，猶云交馬而還。</small><br/>
　　<small about="#mwt366" typeof="mw:Transclusion">杜詩長篇，鑄格整嚴，如金科玉律，用思精細，若繭絲牛毛。此章分枝分節，相生相應之法，必寧心靜氣，從容翫味，方有端緒可尋。但止流目泛觀，涉獵大概，亦何由窺見作者深意哉。</small><br/>
　　<span id="wang_zai" about="#mwt367" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#wang_zai" class="mw-selflink-fragment">往在</a></span><br/>
　　<small about="#mwt368" typeof="mw:Transclusion">鶴注：此當是大曆元年作。</small><br/>
　　往在西京日<small about="#mwt370" typeof="mw:Transclusion">一作時</small>，胡來滿彤<small about="#mwt371" typeof="mw:Transclusion">一作丹</small>宮。中宵焚九廟，雲漢為之紅。解瓦飛十里，繐<small about="#mwt372" typeof="mw:Transclusion">須兌切</small>帷紛<small about="#mwt373" typeof="mw:Transclusion">一作粉</small>曾<small about="#mwt374" typeof="mw:Transclusion">同層</small>空。疚心惜木主，一一灰悲風。合昏排鐵騎<small about="#mwt375" typeof="mw:Transclusion">去聲</small>，清曉<small about="#mwt376" typeof="mw:Transclusion">一作旭</small>散錦幪<small about="#mwt377" typeof="mw:Transclusion">吳作𩦺，<span class="book-name">正異</span>定作幪</small>。賊臣表逆節<small about="#mwt378" typeof="mw:Transclusion">晉作帥</small>，相賀以成功。是時妃嬪戮，連為糞土叢。當宁陷玉座，白間剝畫<small about="#mwt379" typeof="mw:Transclusion">胡化切</small>蟲。不知二聖處，私泣百歲翁。<br/>
　　<small about="#mwt380" typeof="mw:Transclusion">此詩歷敘三朝治亂也。首紀天寶末祿山陷京之事。　上八，言長安陷没，毁及宗廟。次八，言賊徒肆虐，傷及宮禁。下二，言玄肅出奔，父老悲涕也。　賊徒肆行逆節，則上表祿山以稱賀，如下文殺妃主、毁御座是也。<br/>
　　張恊詩：昔在西京時。<br/>
　　<span class="book-name">書</span>：<span title="尚書·卷八·太甲上第五：王未克變。伊尹曰：「茲乃不義，習與性成。予弗狎于弗順，營于桐宮，密邇先王其訓，無俾世迷。王徂桐宮居憂，克終允德。」" class="comment">王徂彤宮，攸居</span>。<br/>
　　古制天子七廟，王莽增為九廟。<span class="book-name">舊唐書</span>：中宗已祔太廟，<span class="date" title="716年">開元四年</span>，出置别廟。至十年，置九廟，而中宗神主復祔太廟。<br/>
　　<span class="book-name">詩</span>：倬彼雲漢，昭回于天。<br/>
　　漢徐樂上書：臣聞天下之患，在於土崩，不在瓦解。「解」字本此。<span class="book-name">光武紀</span>：大破莽兵于昆陽城西，會大雷風，屋瓦皆飛。「飛」字本此。<br/>
　　謝朓詩：繐帷飄井幹。此言廟中神帷也。　<span class="book-name">詩</span>：憂心孔疚。<br/>
　　<span class="book-name">史記</span>：武王伐紂，載木主而行。<span class="book-name">舊唐書</span>：天寶末，兩都傾陷，神主亡失。肅宗既復舊物，建主作廟於上都。其東都神主，大曆中始於人間得之。<br/>
　　<span class="book-name">孔叢子</span>：衛出公曰：寡人之任臣無大小，一一自觀察之。　曹植詩：悲風來入懷。<br/>
　　合昏，本是草名，一名合歡，一名夜合，至夜則合。陸倕銘「合昏夜捲，蓂莢朝開」是也。此處借用作黃昏。沈佺期詩：合昏玄菟郡，中夜白登圍。　<span class="book-name">魏志注</span>：曹公列鐵騎五千，為十里障。<br/>
　　<span class="book-name">江賦</span>：䚕雰祲於清旭。䚕，音隸，視也。　<span class="book-name">廣韻</span>：驢子曰𩦺。錢箋：祿山陷兩京，以橐駞運御府珍寶於範陽。故曰「散錦𩦺」。徐陵詩：「金鞍覆錦幪」，幪，鞍帕也。公詩屢用「錦幪」，當以「幪」為正。<br/>
　　<span class="book-name">魏志</span>：張超曰：王師将危，賊臣未梟。　<span class="book-name">國語</span>：逆節萌生。<br/>
　　<span class="book-name">幸蜀記</span>：天寶十五年七月，祿山令張通儒，害霍國公主、永王妃、<span title="魏書·卷一百十三·官氏志九第十九：侯莫陳氏，後改為陳氏。" class="comment">侯莫陳</span>氏、駙馬楊朏等八十餘人，又害皇孫、郡縣主、諸妃等三十六人。　干寶<span class="book-name">晉紀</span>：后嬪妃主，虜辱於戎卒。　王昭君辭：昔為匣中玉，今為糞土英。<br/>
　　<span class="book-name">記</span>：天子當宁而立。　謝朓詩：玉座猶寂寞。<br/>
　　師氏注：白間，黼衣也，畫蟲畫雉以飾之。<span class="book-name">景福殿賦</span>：皎皎白間，離離列錢。李善曰：白間，青刻之側，以白塗之，今猶謂之白間。　<span class="book-name">吳越春秋</span>：蟲鏤之刻畫。<br/>
　　又：二聖兩君。<br/>
　　<span class="book-name">世說</span>：殷仲堪曰：百歲老翁攀枯枝。</small><br/>
　　車駕既云還，楹桷欻穹崇。故老復<small about="#mwt381" typeof="mw:Transclusion">扶又切</small>涕泗，祠官樹椅桐。宏壯不如初，已見帝力雄。前春禮郊廟，祀事親聖躬。微軀忝近臣，景<small about="#mwt382" typeof="mw:Transclusion">讀為影</small>從<small about="#mwt383" typeof="mw:Transclusion">去聲</small>陪群公。登階捧玉冊，峨冕聆<small about="#mwt384" typeof="mw:Transclusion">一作耿，非</small>金鐘。侍祠恧<small about="#mwt385" typeof="mw:Transclusion">女六切</small>先路<small about="#mwt386" typeof="mw:Transclusion">舊作露，一作霑</small>，掖垣邇濯龍。天子惟孝孫，五雲起九重<small about="#mwt387" typeof="mw:Transclusion">平聲</small>。鏡奩換粉黛，翠羽猶蔥朧<small about="#mwt388" typeof="mw:Transclusion">一作曨</small>。<br/>
　　<small typeof="mw:Transclusion">次記至德初，肅宗收京之事。　上八，記新廟之祭。微軀六句，記陪祀之事。天子四句，乃陪祀所見景物。　此敘廟祀特詳者，<span title="周易正義·疏：萃，卦名也，又萃聚也，聚集之義也。能招民聚物，使物歸而聚已，故名為「萃」也。…渙，卦名也…蓋「渙」之為義，小人遭難，離散奔迸而逃避也。" class="comment">萃渙</span>莫大於享帝立廟也。　車駕初還，故父老流涕。楹桷重新，故廟樹椅桐。　唐史：肅宗還京，在至德二年十月，其親享九廟及祀圜丘，在<span class="date" title="758年">乾元元年</span>四月。鶴注謂前春，疑誤。　玉冊，冊文也。峨冕，法服也。金鐘，駕至鳴鐘也。恧先路，慚列輦輅之傍。邇濯龍，密邇宮禁之地。孝孫，指肅宗。五雲，謂瑞氣。鏡奩，后廟神御之物。翠羽，廟中神御之飾。<br/>
　　<span class="book-name">光武紀</span>：車駕入洛陽。<br/>
　　<span class="book-name">左傳</span>：丹楹刻桷。<span class="book-name">長門賦</span>：鬱並起而穹崇。<br/>
　　<span class="book-name">詩</span>：涕泗滂沱。<br/>
　　<span class="book-name">史記·武帝紀</span>：令祠官領之，如其方。　<span class="book-name">詩</span>：樹之榛栗，椅桐梓漆。<br/>
　　<span class="book-name">西征賦</span>：豁爽塏以弘壯。<br/>
　　<span class="book-name">莊子</span>：帝力於我何有哉。<br/>
　　<span class="book-name">前漢·禮樂志</span>：薦之郊廟，則鬼神享。<br/>
　　<span class="book-name">詩</span>：祀事孔明。<br/>
　　曹植<span class="book-name">敘愁賦</span>：委微軀於帝室。<br/>
　　<span class="book-name">東都賦</span>：天官景從。<br/>
　　玉冊，注别見。<br/>
　　張華詩：軒冕峨峨，冠蓋習習。　<span class="book-name">韓詩外傳</span>：古者，天子左右五鐘，將出則撞黃鐘之鐘，右五鐘皆應，入則撞蕤賓之鐘，左五鐘皆應。<br/>
　　<span class="book-name">漢·禮樂志</span>：百官侍祠者數百人。　<span class="book-name">封禪文</span>：群臣恧焉。<span class="book-name">爾雅</span>：恧，小慚也。　南齊何從事聯句：「芸黃先露早」，與此先露不合，此當是先路之訛。<span class="book-name">記·郊特牲</span>：大路繁纓一就，先路三就。注：大路，祭天車。先路，祭廟車。<span class="book-name">東京賦</span>：奉引既畢，先輅乃發。則先輅為君車矣。又，公詩有「起草鳴先路」句。<span class="book-name">楚辭</span>：來吾道兮先路。<span class="book-name">舞鶴賦</span>：翔翥先路。則先路乃前導也。王洙謂齋廊未備，猶恧霑露。朱注謂新進侍祠，先蒙恩露。張注謂春日侍祠，因動先人雨露之感。語皆迂曲。<br/>
　　劉楨詩：隔此西掖垣。　杜田注：<span class="book-name">後漢·桓帝紀</span>：祠老子於濯龍宮。<span class="book-name">馬后紀</span>：帝幸濯龍中。<span class="book-name">續漢志</span>：濯龍園，名濯龍宮。<span class="book-name">百官志</span>有濯龍監一人。<span class="book-name">東京賦</span>：濯龍芳林，九谷八溪。薛綜注：<span class="book-name">洛陽圖經</span>曰：濯龍，池名。<span class="book-name">赭白馬賦</span>：處以濯龍之奧。注：濯龍，內廄名。<span class="book-name">盧植集</span>：詔給濯龍廄馬三百匹。諸書稱濯龍不同，大抵以宮得名，而置監、園、廄，皆因之也。<br/>
　　<span class="book-name">詩</span>：工祝致告，徂賚孝孫。　沈約<span class="book-name">宋書</span>：慶雲五色者，太平之應。董仲舒<span class="book-name">雨雹對</span>：雲五色而為慶，三色而為矞。　<span class="book-name">楚辭</span>：天子之門以九重。<br/>
　　<span class="book-name">後漢·陰后紀</span>：帝率百官上后陵，從席前伏御床，視太后鏡奩中物，感動悲泣，令易脂澤妝具。　樂府：粉黛不假飾。<br/>
　　曹植賦：或拾翠羽。　郭璞<span class="book-name">江賦</span>：潛薈蔥朧。注：青盛貌。</small><br/>
　　前者厭羯胡，後來遭犬戎。俎豆腐<small about="#mwt389" typeof="mw:Transclusion">一作臠</small>羶肉，罘罳行角弓。安得自西極，申命空山東。盡驅詣闕下，士庶塞<small about="#mwt390" typeof="mw:Transclusion">先則切</small>關中。<br/>
　　<small about="#mwt391" typeof="mw:Transclusion">此記廣德初，吐蕃陷京之事。　洙注：前者，指祿山，後來，指吐蕃。　夢弼注：俎豆句，謂汙漫祭器。罘罳句，謂狼籍宮廟。　盧注：時蕃鎮不能赴援，故言安得自西徂東，布昭王命，使主將率民入關，以敵愾乎。　<span class="book-name">杜臆</span>：安得二字，直貫下節，乃臣子期望之詞。西極，指京師之西，與山東相對。或指吐蕃者，非。<br/>
　　薛蒼舒曰：<span class="book-name">漢·文帝紀</span>：七年夏六月，未央宮東闕罘罳災。崔豹<span class="book-name">古今注</span>：罘罳，屏也。罘者，復也。罳者，思也。臣朝君，至屏外，復思所奏之事於其下。顏師古注：罘罳，謂連闕曲閣也，以覆重刻垣墉之處，其形如罘罳然，一曰屏也。又，<span class="book-name">禮記疏</span>：屏，天子之廟飾也。鄭注：屏，謂之樹，今浮思也。唐蘇鶚<span class="book-name">演義</span>稱：罘罳，織絲為之，輕疏浮虛，象羅網交文之狀，蓋宮殿簷戶之間也。段成式<span class="book-name">酉陽雜俎</span>稱：上林間，多呼殿榱桷護雀網為罘罳。余謂二說皆通，以罘罳為網，則結繩為之，施於宮殿簷楹之間，如蘇鶚之說是也。以罘罳為屏，則刻木為之，施於城隅門闕之上，如成式之言是也。然就二說之中，段氏之說為長。　<span class="book-name">韓安國傳</span>注：師古曰：以木曰弧，以角曰弓。<br/>
　　<span class="book-name">易</span>：重巽以申命。<br/>
　　曹植詩：盤桓北闕下。</small><br/>
　　主將<small about="#mwt392" typeof="mw:Transclusion">去聲</small>曉逆順，元元歸始終。一朝自罪己<small about="#mwt393" typeof="mw:Transclusion">一云罪己巳</small>，萬里車書通。鋒鏑供鋤犁，征戍<small about="#mwt394" typeof="mw:Transclusion">一作伐</small>聽所從。冗官各復業，土著<small about="#mwt395" typeof="mw:Transclusion">直畧切</small>還力農。君臣節儉足，朝<small about="#mwt396" typeof="mw:Transclusion">音潮</small>野懽呼<small about="#mwt397" typeof="mw:Transclusion">一作娱</small>同。中<small about="#mwt398" typeof="mw:Transclusion">去聲</small>興似<small about="#mwt399" typeof="mw:Transclusion">一作比</small>國初，繼體如太宗。端拱納誎諍，和風日沖融。赤墀櫻桃枝，隱映銀絲籠。千春薦靈寢，永永垂無窮。<br/>
　　<small about="#mwt400" typeof="mw:Transclusion">此論永泰後，代宗還京之事。　主將四句，言靖亂之由。鋒鏑四句，言初治之象。君臣六句，望其力致太平。赤墀四句，願其無忘孝享。　<span class="book-name">通鑑</span>：廣德元年十月，郭子儀使王延昌撫諭諸將，皆大喜聽命，所謂「主將曉順逆」也。　鶴注：<span class="date" title="765年">永泰元年</span>正月，下制，勞還罪己之念，所謂「一朝自罪己」也。<span class="book-name">杜臆</span>：主將脅民，向來叛服不常，當令其改心易慮，而喫緊在「罪己」一語，此轉亂為治之機也。鋒鏑二句，言復府兵之制，則兵農可以合一。藩鎮多表授官僚，朝廷雖設官而無事，故欲冗官之復業。各鎮選丁壯為兵，民皆棄本業而好亂，故欲土著者力農。聽言納諌，又罪己後，改過自新之法。櫻桃薦寢，與上「禮郊廟」相應，皆回鑾後最急之事，故反覆言之。<br/>
　　<span class="book-name">黃石公素書</span>：主將之法。<br/>
　　<span class="book-name">魏志</span>：傅巽曰：逆順有大體，强弱有定勢。　<span class="book-name">漢·文帝紀</span>：以全天下元元之民。顏注：元元，善意也。<br/>
　　馬融疏：陛下深惟禹湯罪己之義。<br/>
　　<span class="book-name">漢·光武紀</span>：車書共道。<br/>
　　鋒鏑，刀鋒箭鏑也。<span class="book-name">晉史論</span>：鋒鏑如雲。　曹植詩：相隨把鋤犁。<br/>
　　顏延之詩：憔悴征戍勤。<br/>
　　<span class="book-name">申屠嘉傳</span>：冗官居其中。師古曰：冗，散輩也，如今之散官。<br/>
　　<span class="book-name">食貨志</span>：安民之道，土著為本。　<span class="book-name">淮南子</span>：稷辟土墾草，以為百姓力農。<br/>
　　<span class="book-name">漢·宣帝紀</span>：躬行節儉。<br/>
　　張載詩：朝野多歡娱。<br/>
　　漢明帝詔：先帝受命中興。<br/>
　　章帝詔：繼體守文。<br/>
　　梁簡文書：履璇璣而端拱。　漢文帝詔：益建官師為諫諍。<br/>
　　顏延之詩：昧旦濡和風。　<span class="book-name">海賦</span>：沖融滉漾。<br/>
　　丹墀，注見上章。　<span class="book-name">月令</span>：仲夏之月，羞以含桃，先薦寢廟。注：櫻桃也。<br/>
　　丘巨源詩：隱映含歌人。<span class="book-name">陌上桑</span>：青絲為籠繋。<br/>
　　謝朓<span class="book-name">酬德賦</span>：度千春之可並。靈寢，注見上章。<br/>
　　漢景帝詔：祖宗之功德，施於萬世，永永無窮。</small><br/>
　　京都不再火，涇渭開愁容。歸號<small about="#mwt403" typeof="mw:Transclusion">平聲</small>故松柏，老去苦飄蓬。<br/>
　　<small about="#mwt404" typeof="mw:Transclusion">末以思鄉之意作結。　<span class="book-name">杜臆</span>：涇渭乃吐蕃入寇之路，<span class="book-name">諸將</span>詩云「多少材官守涇渭，將軍且莫破愁顏」，故必吐蕃遠去而愁容始開。　盧注：往在西京，既遭喪亂，老去飄蓬，終遠長安。首尾無限悲酸。　此詩前後三段各十八句，中八句作腰，末四句作結。<br/>
　　左思詩：羽檄飛京都。<br/>
　　鮑照詩：發藻慰愁容。<br/>
　　古詩：古墓犁為田，松柏摧為薪。<br/>
　　劉孝綽詩：遊子倦飄蓬。</small><br/>
　　<small about="#mwt405" typeof="mw:Transclusion">盧元昌曰：此章歷敘肅、代兩朝，經祿山、吐蕃之亂，以見幸蜀之轍，不鑒於前，奔陜之駕，相尋於後。故於肅宗收復處，畧其治具。於代宗收復處，詳陳保安圖治之道。正見肅宗不能自振，沿至代宗，再有吐蕃之禍。乃代宗收京後，又不思省躬罪己，節儉裕民，聽言納諫，且冗官失職，兵不歸農，朝政之闕失多矣。致治無具，禍亂相因，未幾，德宗又有奉天之幸，內寇外夷，竟與唐相終始矣。至篇中血脈，以孝治為重，故詳言宗廟廢興之由，於肅宗曰「天子唯孝孫」，於代宗曰「繼體如太宗」，因以「歸號故松柏」，自述己意終焉。</small><br/>
　　<span id="xi_zhe_yu_gao_li" about="#mwt407" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#xi_zhe_yu_gao_li" class="mw-selflink-fragment">昔遊</a></span><br/>
　　<small about="#mwt406" typeof="mw:Transclusion">鶴注：此當是大曆元年夔州作。詩云楚山，夔屬楚地也。</small><br/>
　　昔者與高李<small about="#mwt408" typeof="mw:Transclusion">原注：高適、李白</small>，晚<small about="#mwt409" typeof="mw:Transclusion">一作同</small>登單<small about="#mwt410" typeof="mw:Transclusion">仕衍切</small>父<small about="#mwt411" typeof="mw:Transclusion">音甫</small>臺。寒蕪際碣石，萬里風雲來。桑柘葉如雨，飛藿去<small about="#mwt412" typeof="mw:Transclusion">一作共</small>徘徊。清霜大澤凍，禽獸有餘哀。<br/>
　　<small about="#mwt413" typeof="mw:Transclusion">首敘昔日東遊之事。　公遇高李於齊兖，在<span class="date" title="745年">天寶四載</span>。寒蕪二句，秋日遠景。桑柘四句，秋日近景。此皆登臺所見者。<br/>
　　<span class="book-name">舊唐書</span>：單父，古邑，<span class="date" title="643年">貞觀十七年</span>，屬宋州。考<span class="book-name">寰宇記</span>，子賤琴臺，在縣北一里，高三丈。<br/>
　　顏延之詩：寢興日已寒，白露生庭蕪。此寒蕪二字所本。　<span class="book-name">齊地記</span>：渤海東有碣石。<br/>
　　謝朓詩：切切陰風暮，桑柘起寒煙。<br/>
　　阮籍詩：秋風吹飛藿，零落從此始。<span class="book-name">廣韻</span>：藿，大荳葉。又，草名。<br/>
　　湛方生<span class="book-name">弔鶴文</span>：負清霜而夜鳴。<br/>
　　陸機詩：願言有餘哀。</small><br/>
　　是時倉廩實，洞達寰區<small about="#mwt414" typeof="mw:Transclusion">一作瀛</small>開。猛士思滅胡，將<small about="#mwt415" typeof="mw:Transclusion">去聲</small>帥望三台。君王無所惜，駕馭英雄材。<br/>
　　<small about="#mwt416" typeof="mw:Transclusion">此記當時寵任邊將，因東遊而并及之。　將望三台，祿山恃功。君無所惜，明皇濫賞也。<br/>
　　<span class="book-name">風俗通</span>：漢文帝即位十餘年，百姓足，倉廩實。<br/>
　　<span class="book-name">東都賦</span>：平夷洞達，萬方輻湊。　<span class="book-name">後漢·逸民傳論</span>：自致寰區之外。寰區開，言道路無梗。<br/>
　　夢弼曰：望三台，祿山領范陽節度，求平章事也。<span class="book-name">帝王世紀</span>：黃帝以風后配上台，天老配中台，五聖配下台。<span class="book-name">史記·天官書</span>：魁下六星，兩相比者，名曰三台。孟康注：泰階，三台也，台星凡六。</small><br/>
　　幽燕<small about="#mwt417" typeof="mw:Transclusion">平聲</small>盛用武，供給亦勞哉。吳門轉粟帛，泛海陵蓬萊。肉食三<small about="#mwt418" typeof="mw:Transclusion">一作四</small>十萬，獵射起黃<small about="#mwt419" typeof="mw:Transclusion">吳作黃，一作塵</small>埃。<br/>
　　<small about="#mwt420" typeof="mw:Transclusion">上言將之雄，此見軍之盛，皆寓諷刺於稱揚。　泛海輸粟，則民日疲。射獵練軍，則兵日横。欲不亂，得乎。<br/>
　　江淹詩：幽燕非我國。　<span class="book-name">晉書·司馬承傳</span>：用武之國也。<br/>
　　<span class="book-name">漢·郊祀志</span>：使者存問供給，相屬於道。<br/>
　　吳門，即蘇州。蓬萊，在山東。　<span class="book-name">魏志</span>：獻帝策命：穡人<span title="三國志·卷一·魏書一·武帝紀第一·注：鄭玄云：昏，勉也。" class="comment">昏</span>作，粟帛滯積。　<span class="book-name">鄒陽傳</span>：轉輸流粟，千里不絕。<span class="book-name">海賦</span>：<span title="文選·卷十二·賦己·江海·海賦：汎海淩山" class="comment">泛海陵山</span>。<span class="book-name">博議</span>云：唐運江淮租税以給幽燕，此天寶間海運也。<br/>
　　<span class="book-name">左傳</span>：肉食者鄙。<br/>
　　賈山<span class="book-name">至言</span>：日日獵射，擊兔伐狐。　<span class="book-name">蕪城賦</span>：直視千里外，惟見起黃埃。</small><br/>
　　隔河憶長眺，青歲巳摧頹。不及少<small about="#mwt421" typeof="mw:Transclusion">去聲</small>年日，無復<small about="#mwt422" typeof="mw:Transclusion">扶又切</small>故人杯。賦詩獨流涕，亂世想賢才。有<small about="#mwt423" typeof="mw:Transclusion">一作君，一作若</small>能市<small about="#mwt424" typeof="mw:Transclusion">去聲</small>駿骨，莫恨少龍媒。<br/>
　　<small about="#mwt425" typeof="mw:Transclusion">此撫舊交而有感也。　登臺故人，不可復見矣。欲須賢共濟，當以駿骨引龍媒，乃自負之語。<br/>
　　潘岳<span class="book-name">射雉賦</span>：褰微罟以長眺。<br/>
　　青歲，猶云青年。陳子昂<span class="book-name">春臺引</span>：遲美人兮不見，恐青歲之遂遒。<br/>
　　駿骨、龍媒，注皆别見。</small><br/>
　　啇山議得失，蜀主脫嫌猜。呂尚封國邑<small about="#mwt426" typeof="mw:Transclusion">一作內國</small>，<span class="name">傅說</span><small about="#mwt427" typeof="mw:Transclusion">音悅</small>已鹽梅。景晏楚山深，水鶴去低回。龐公任本性，携子臥蒼苔。<br/>
　　<small about="#mwt428" typeof="mw:Transclusion">此援古人以寄慨也。　前人勳業，本可追踪，但遭際非時，亦止為龐公之遯世而已。結意無限悲涼。　此章前後三段各八句，中間二段各六句。<br/>
　　盧元昌謂：商山四句，因高李而並憶中興往事。「商山議得失」，指李泌周旋太子事。「蜀主脫猜嫌」，指泌易表章，請上皇還京。「呂尚封國邑」，指靈武功臣，叨封爵邑者。「傅說已鹽梅」，指扈從大臣晉階宰相者。引證亦似有據，但於駿骨、龍媒，意不相接續耳。　朱注：<span class="book-name">漢書</span>：上欲使太子將兵擊黥布，四人說建成侯呂澤，夜見呂氏，止其行，故云「議得失」。　<span class="book-name">蜀志</span>：先主與亮情好日密，關張不悅，先主解之曰：孤之有孔明，猶魚之有水。　<span class="book-name">史記</span>：太公封於營丘。<span class="book-name">說命</span>：若作和羹，爾唯鹽梅。<br/>
　　<span class="book-name">史記·孔子世家</span>：低回留之不能去。<br/>
　　陳琳詩：松柏有本性。<br/>
　　<span class="book-name">淮南子</span>：窮谷之汙，生以蒼苔。</small><br/>
　　<small about="#mwt430" typeof="mw:Transclusion">公夔州後詩，間有傷於繁絮者，此則長短適中，濃淡合節，整散兼行，而摹情寫景，已覺興會淋漓，此五古之最可法者。</small><br/>
　　<span id="zhuang_you" about="#mwt431" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#zhuang_you" class="mw-selflink-fragment">壯遊</a></span><br/>
　　<small about="#mwt432" typeof="mw:Transclusion">鶴曰：當是大曆元年秋作。詩云「殊方」，指夔州也。　上章「昔者與高李，晚登單父臺」，故拈「昔遊」為題。此章「往者十四五，出遊翰墨場」，當拈「往遊」為題，若作壯年之遊，何以首尾兼及老少事耶，壯字疑誤。</small><br/>
　　往者<small about="#mwt434" typeof="mw:Transclusion">一作昔</small>十四五，出遊翰墨場。斯文崔魏<small about="#mwt435" typeof="mw:Transclusion">原注：崔鄭州尚，魏豫州啟心</small>徒，以我似<small about="#mwt436" typeof="mw:Transclusion">一作比</small>班揚。七齡思即壯，開口詠鳳皇。九齡書大字，有作成一囊。性豪業嗜酒，嫉惡懷剛腸。脱落<small about="#mwt437" typeof="mw:Transclusion">一作畧</small>小時輩，結交皆老蒼。飲酣視八極，俗物多茫茫。<br/>
　　<small about="#mwt438" typeof="mw:Transclusion">先敘少年之遊。公生而穎異，豪邁不羈，於自敘見之。<br/>
　　阮籍詩：昔年十四五，志尚好詩書。<br/>
　　古詩：粲粲翰墨場。<br/>
　　<span class="book-name">唐科名記</span>：崔尚，擢<span class="dynasty">久視</span>二年進士。<span class="book-name">會要</span>：<span class="date" title="707年">神龍三年</span>，才膺管樂科，魏啟心及第。<br/>
　　班揚，謂班固、揚雄。王僧達<span class="book-name">祭顏光祿文</span>：文蔽班楊。<br/>
　　<span class="book-name">南史</span>：鄭灼夢遇皇侃，侃曰：「鄭郎開口」，侃因吐灼口中，自後義理益進。<br/>
　　又：劉穆之謂宋武帝曰：公但縱筆為大字。<br/>
　　趙壹詩：不如一囊錢。<br/>
　　<span class="book-name">絕交書</span>：剛腸疾惡，輕肆出言。<br/>
　　<span class="book-name">語林</span>：<span class="name">周尚</span>崇尚老莊，脫落名教。孔融<span class="book-name">薦禰衡表</span>：脫畧公卿，跌宕文史。　<span class="book-name">晉書·周顗傳</span>：時輩親狎，莫能褻也。<br/>
　　樂毅書：論行而結交者，立名之士。　陸機<span class="book-name">嘆逝</span>詩：鴉髮成老蒼。<br/>
　　列子：揮斥八極。<br/>
　　俗物，見九卷。</small><br/>
　　東下<small about="#mwt440" typeof="mw:Transclusion">去聲</small>姑蘇臺，已具浮海航。到今有遺恨，不得窮扶桑。王謝風流遠，闔閭丘墓荒。劍池石壁仄，長洲芰荷香。嵯峨閶門北，清廟映迴<small about="#mwt441" typeof="mw:Transclusion">一作池</small>塘。每趨吳太伯，撫事淚浪浪。蒸魚聞匕首，除道哂要<small about="#mwt442" typeof="mw:Transclusion"><span class="book-name">說文</span>腰本作要</small>章<small about="#mwt443" typeof="mw:Transclusion">二句舊在秦皇之下</small>。枕<small about="#mwt444" typeof="mw:Transclusion">去聲</small>戈憶勾踐，渡浙想秦皇。越女天下白，鑑湖五月涼。剡溪蘊秀異，欲罷不能忘。<br/>
　　<small about="#mwt445" typeof="mw:Transclusion">此敘吳越之遊。　要章以上，吳門古蹟。枕戈以下，越中勝境。<br/>
　　<span class="book-name">越絕書</span>：闔閭起姑蘇臺，三年聚材，五年乃成，高見三百里。<br/>
　　<span class="book-name">後漢·王常傳</span>：至死無遺恨。<br/>
　　<span class="book-name">山海經</span>：大荒之中，暘谷，上有扶桑。<br/>
　　王戎、謝安輩，乃東晉名族。　張注：庾信文：<span title="庾子山集註·卷十五·誌銘·周大將軍趙公墓誌銘" class="source">風流則王濛、謝朓</span>。<br/>
　　<span class="book-name">越絕書</span>：闔閭冢，在吳縣閭門外，葬以盤郢魚腸之劍。葬三日，白虎踞其上，號曰虎丘。<span class="book-name">吳越春秋</span>：遂保丘墓。<br/>
　　<span class="book-name">一統志</span>：虎丘山，一名海湧峰，上有劍池、千人石、生公說法臺。　劍池，在虎丘，池上有石壁，高數丈。<br/>
　　<span class="book-name">吳越春秋</span>：走犬長洲。<span class="book-name">吳郡圖經</span>：長洲苑，在縣西南七十里。　<span class="book-name">字林</span>：楚名菱曰芰。<span class="book-name">國語</span>「屈到嗜芰」是也。<span class="book-name">爾雅</span>釋：河東人呼荷為芙蓉，北方人便以藕為荷。<br/>
　　張載詩：嵯峨似荊巫。　<span class="book-name">吳越春秋</span>：闔閭欲西破楚，楚在西北，故立閶門以通天氣，復名破楚門。陸機<span class="book-name">吳越行</span>：閶門何峨峨，飛閣跨通波。<br/>
　　<span class="book-name">詩</span>：於穆清廟。　<span class="book-name">吳郡志</span>：太伯廟，東漢<span class="date" title="305年">永興二年</span>，太守糜豹建於閶門外。<span class="book-name">史記注</span>：太伯冢，在吳縣北梅里聚，去城十里，其廟在閶門外，正與冢相近。舊注指孫皓父和之廟，謬甚。　<span class="book-name">越絕書</span>：洋中塘，去縣二十六里。謝朓哀文：迴塘寂其已暮兮。<br/>
　　<span class="book-name">杜臆</span>：泰伯讓而世好争，故撫往事而墮淚。　傅季友表：撫事永念。<span class="book-name">楚辭</span>：霑余襟之浪浪。<br/>
　　<span class="book-name">刺客傳</span>：吳公子光具酒請王僚，使專諸置匕首魚腹中，進之以刺王僚，僚死，光自立，是為闔閭。<br/>
　　<span class="book-name">朱買臣傳</span>：會稽聞太守至，發民除道。入吳界，見其故妻、妻夫治道，買臣呼到太守舍，置園中，給食之。　要章，謂太守章印。<span class="book-name">西京雜記</span>：朱買臣為會稽太守，懷章綬，還至舍亭。崔湜詩：郡邸忽腰章。<br/>
　　朱注：枕戈待旦，此劉焜語，乃借用之。前秦王永檄文：枕戈待旦，志雪大恥。　鶴曰：<span class="book-name">九域志</span>：蘇州、會稽，俱有勾踐廟。<br/>
　　<span class="book-name">秦本紀</span>：始皇浮江下，觀藉柯，渡海渚，過丹陽，至錢塘，臨浙江，水波惡，乃西百二十里，從狹中渡。<br/>
　　宋之問詩：越女顏如花。李白<span class="book-name">越女</span>詩：玉面耶溪女，青蛾紅粉粧。一雙金齒屐，兩足白如霜。<br/>
　　任昉<span class="book-name">述異記</span>：鏡湖，世傳軒轅氏鑄鏡，湖因得名。今軒轅磨鏡石尚存，石畔常潔，不生蔓草。<span class="book-name">會稽記</span>：漢順帝永和間，立鏡湖，在會稽、山陰兩縣界。<br/>
　　<span class="book-name">九域志</span>：越州東南二百八十里，有剡縣，縣有剡溪。<span class="book-name">一統志</span>：剡溪，在嵊縣縣治南。　<span class="book-name">古今注</span>：蓮，花之最秀異者。<br/>
　　陳琳詩：載歡載笑，欲罷不能。</small><br/>
　　歸帆拂天姥，中歲貢舊鄉。氣劘<small about="#mwt448" typeof="mw:Transclusion">音摩</small>屈<small about="#mwt449" typeof="mw:Transclusion">九勿切</small>賈壘，目<small about="#mwt450" typeof="mw:Transclusion">一作日</small>短曹劉牆。忤下<small about="#mwt451" typeof="mw:Transclusion">去聲</small>考功第，獨辭京尹堂。放蕩齊趙間，裘馬頗清狂。春歌叢臺上，冬獵青丘旁。呼鷹皂<small about="#mwt452" typeof="mw:Transclusion">一作紫</small>櫪<small about="#mwt453" typeof="mw:Transclusion">一作</small>林，逐獸雲雪岡。射<small about="#mwt454" typeof="mw:Transclusion">音石</small>飛曾<small about="#mwt455" typeof="mw:Transclusion">音層</small>縱鞚，引<small about="#mwt456" typeof="mw:Transclusion">一云跋</small>臂落鶖鶬。蘇侯<small about="#mwt458" typeof="mw:Transclusion">原注：監門胃曹蘇預</small>據鞍喜，忽如携葛彊。<br/>
　　<small about="#mwt459" typeof="mw:Transclusion">此敘齊趙之遊。歸帆，自吳越而返河南。放蕩，自長安而往齊趙矣。鄉貢上京，在<span class="date" title="735年">開元二十三年</span>，時公年二十四矣，故云中歲。　舊鄉，指河南，公居河南鞏縣也。　氣摩壘，欲相敵。目短牆，欲俯視。<br/>
　　謝靈運詩：暝投剡溪宿，明登天姥岑。<span class="book-name">吳越郡國志</span>：天姥峰，與括蒼山相連。白居易<span class="book-name">沃州山記</span>：東南山水，越為首，剡為面，沃州天姥為眉目。<br/>
　　屈原、賈誼、曹植、劉禎，漢魏才人。　<span class="book-name">漢書·贊</span>：賈山自下劘上。<span class="book-name">左傳</span>：致師者，御靡旌，摩壘而還。　<span class="book-name">杜臆</span>：短牆，猶云及肩之牆。<br/>
　　試不中式者曰下第。　<span class="book-name">唐書</span>：每歲仲冬，州縣館監舉其成者，送之尚書省。舉選不由館學者，謂之鄉貢，皆懷牒自列於州縣。既至省，由戶部集閱，而關於考功員外郎試之。<span class="book-name">唐摭言</span>：俊秀登科，比皆考功主之。<span class="date" title="736年">開元二十四年</span>，廷議，省郎位輕，不足以臨多士，乃詔禮部侍郎專之。<br/>
　　張衡<span class="book-name">西京賦</span>：封畿千里，統以京尹。<span class="book-name">漢書</span>：內史，周官，武帝更名京兆尹。　<span class="book-name">高士傳</span>：劉伶肆意放蕩，以宇宙為狹。<br/>
　　<span class="book-name">新書</span>：甫客遊吳、越、齊、趙間，舉進士不第。<br/>
　　<span class="book-name">魏都賦</span>：僕黨清狂。<br/>
　　<span class="book-name">漢·高后傳</span>：趙王宮叢臺災。顏師古曰：連延非一，故名叢臺，本六國時趙王故臺，在邯鄲城中。<br/>
　　<span class="book-name">子虛賦</span>：秋田乎青丘。<span class="book-name">寰宇記</span>：青丘，在青州千乘縣，齊景公田于此。<br/>
　　夢弼曰：皂櫪林、雲雪岡，皆齊地。　<span class="book-name">列子</span>：孔子曰：争魚者濡，逐獸者趨。<br/>
　　<span class="book-name">北史</span>：侯景好乘小馬，彈射飛鳥。　縱鞚，放轡疾馳也。<br/>
　　<span class="book-name">南都賦</span>：仰落雙鶬。<br/>
　　<span class="book-name">後漢書</span>：馬援據鞍顧盻，以示可用。<br/>
　　<span class="book-name">晉·山簡傳</span>：舉鞭問葛彊，何如并州兒。</small><br/>
　　快意八九年，西歸到咸陽。許與必詞伯，賞<small about="#mwt462" typeof="mw:Transclusion">一作貴</small>遊實賢王。曳裾置醴地，奏賦入明光。天子廢食召，群公會軒裳。脫身無所愛<small about="#mwt463" typeof="mw:Transclusion">一作受</small>，痛飲信行藏。黑貂寧<small about="#mwt464" typeof="mw:Transclusion">一作不</small>免弊，斑鬢兀稱觴。杜曲晚<small about="#mwt465" typeof="mw:Transclusion">一作挽，一作換</small>耆舊，四郊多白楊。坐深鄉黨敬，日<small about="#mwt466" typeof="mw:Transclusion">一作自</small>覺死生忙。朱門任<small about="#mwt467" typeof="mw:Transclusion">一作務</small>傾奪，赤族迭罹殃。國馬竭粟豆，官雞輸稻梁。舉隅見煩費，引古惜興亡。<br/>
　　<small about="#mwt468" typeof="mw:Transclusion">此敘長安之遊。　公遊齊趙，在<span class="date" title="737年">開元二十五年</span>，其再赴咸京，在<span class="date" title="746年">天寶五載</span>，時相去九年矣。詞伯，指岑參、鄭虔輩。賢王置醴，指汝陽王璡也。　公獻<span class="book-name">三大禮賦</span>，在<span class="date" title="751年">天寶十載</span>，帝奇之，使待詔集賢院，命宰相試文章，擢河西尉，不拜，此見天子群公時也。脫身，言不與仕籍。信行藏，謂得失任之於命。黑貂六句，自歎窮老。朱門六句，有慨朝事。　傾奪罹殃，如林甫之誅逐貴臣，國忠之搆陷王鉷是也。　夢弼曰：舞馬衣文采，飼以豆粟，五坊有鬥雞，民輸稻梁以供養，此皆明皇侈心自恣也，舉此一隅，則當時煩費可知，故嘗引古傷今，而有興亡之慮焉。<br/>
　　曹植<span class="book-name">與吳質書</span>：貴且快意。　建安初荊州童謠：八九年間始欲衰。<br/>
　　<span class="book-name">詩</span>：誰將西歸。<br/>
　　任昉為<span class="book-name">王儉集序</span>：弘獎風流，許與氣類。　<span class="book-name">論衡</span>：文詞之伯。<br/>
　　<span class="book-name">鄒陽傳</span>：何王之門，不可曳裾。　楚元王敬穆生，置醴以代酒。<br/>
　　漢<span class="date" title="前101年">太初四年</span>，起明光殿。<br/>
　　陶潛詩：驅役無停息，軒裳逝東崖。<br/>
　　<span class="book-name">史記·項羽紀</span>：脫身獨騎。<br/>
　　<span class="book-name">世說</span>：王孝伯曰：但得常無事，痛飲讀<span class="book-name">離騷</span>。　<span class="book-name">西征賦</span>：孔隨時以行藏。<br/>
　　蘇季子黑貂裘敝，注别見。<br/>
　　<span class="book-name">秋興賦</span>：斑鬢髟以承弁。　<span class="book-name">杜臆</span>：斑鬢稱觴，知古人亦慶壽矣。張正見詩：稱觴溢綺筵。<br/>
　　杜曲，公故里，耆舊漸已喪亡，則己之坐居上列者，日覺生死路迫矣。從外視內，位上者坐深。陳師道詩「坐下漸多人」，不如杜句蘊藉。　耆舊名臣，見<span class="book-name">漢·蕭育傳</span>。<br/>
　　<span class="book-name">解嘲</span>：客欲朱丹其轂，不知一跌，赤吾之族。王績詩：朱門雖足悅，赤族亦可傷。　嵇康詩：權智相傾奪。　<span class="book-name">北征賦</span>：我獨罹此百殃。<br/>
　　<span class="book-name">考工記</span>：國馬之輈。注：國馬，謂種馬。<br/>
　　江淹<span class="book-name">翡翠賦</span>：雞鶩以稻粱致憂。<br/>
　　<span class="book-name">三都賦序</span>：聊舉其一隅。　<span class="book-name">趙充國傳</span>：轉運煩費。<br/>
　　<span class="book-name">新序</span>：叔孫通稱說引古。　<span class="book-name">書</span>：與治同道罔不興，與亂同道罔不亡。</small><br/>
　　河朔風塵起，岷山行幸長。兩宮各警蹕，萬里遙相望<small about="#mwt470" typeof="mw:Transclusion">叶平聲</small>。崆峒殺氣黑，少<small about="#mwt471" typeof="mw:Transclusion">去聲</small>海旌旗黃。禹功亦命子，涿鹿親戎行<small about="#mwt472" typeof="mw:Transclusion">音杭</small>。翠華擁吳<small about="#mwt473" typeof="mw:Transclusion">一作英</small>岳，貙<small about="#mwt474" typeof="mw:Transclusion">春俱切，舊作螭</small>虎噉豺狼。爪牙一不中<small about="#mwt475" typeof="mw:Transclusion">去聲</small>，胡兵更陸梁。大<small about="#mwt476" typeof="mw:Transclusion">一作天</small>軍載草草，凋瘵滿膏肓。備員竊補袞，憂憤心飛揚。上感九廟焚<small about="#mwt477" typeof="mw:Transclusion">一作毁</small>，下憫萬民<small about="#mwt478" typeof="mw:Transclusion">一作蒼生</small>瘡。斯時伏青蒲，廷諍守御床。君辱敢愛死，赫怒幸無傷。聖哲體仁恕，宇縣復<small about="#mwt479" typeof="mw:Transclusion">扶又切</small>小康。哭廟灰燼中，鼻酸朝<small about="#mwt480" typeof="mw:Transclusion">音潮</small>未央。<br/>
　　<small about="#mwt481" typeof="mw:Transclusion">此敘奔赴鳳翔及扈從還京事。　河朔，謂祿山起兵。岷山，謂明皇幸蜀。兩宮相望，玄肅父子異地也。　朱注：崆峒在西，少海在東，言東西皆用兵也。舊注以太子屬少海星，指廣平俶為元帥，恐非。　命子，上皇禪位。戎行，肅宗親征。翠華，天子葆羽。螭虎，靈武諸將。　盧注：一不中，指陳濤斜之敗。載草草，指<span title="舊唐書·卷十·本紀第十·肅宗：五月癸丑，郭子儀與賊將安守忠戰於清渠，官軍敗績，子儀退保武功。" class="comment">清溝之潰</span>。凋瘵，民力困疲也。備員以下，自述拾遺始末。公疏救房琯，帝怒不測，賴張鎬營解，故云「赫怒幸無傷」。哭廟，痛國遭亂。酸鼻，畏己罹罪。<br/>
　　河朔，河北地。<span class="book-name">周書</span>：我卜河朔黎水。<span class="book-name">前漢·終軍傳</span>：邊境時有風塵之警。<br/>
　　<span class="book-name">家語</span>：江始於岷山。　<span class="book-name">三輔黃圖</span>：漢修飾長楊宮，以備行幸。<br/>
　　揚雄<span class="book-name">酒賦</span>：出入兩宮。　<span class="book-name">史·三王傳</span>：出稱警，入稱蹕。注：警，戒肅也。蹕，止行人也。<br/>
　　古詩：微陰盛殺氣。<br/>
　　<span class="book-name">淮南子</span>：九州之外有八殥，東方曰太渚，曰少海。<span class="book-name">唐書·東彝傳</span>：流鬼，直黑水東北，少海之北，三面皆阻海。　旌旗黃，僭用天子旗幟也。<br/>
　　<span class="book-name">左傳</span>：劉子曰：美哉禹功，明德遠矣。命子，即傳子也。<br/>
　　<span class="book-name">帝王世紀</span>：黃帝與蚩尤戰於涿鹿之野。　<span class="book-name">詩</span>：<span title="詩集傳·卷十·彤弓之什·六月：元戎十乘，以先啟行。" class="comment">以啓戎行</span>。<br/>
　　張衡<span class="book-name">西京賦</span>：吳嶽為之陁堵。<span class="book-name">正異</span>：吳岳，在扶風。卞圜云：在隴州。<br/>
　　<span class="book-name">史記</span>：周武王誓衆曰：如虎如羆，如豺如螭。後漢杜篤<span class="book-name">論都賦</span>：虓怒之旅，如虎如螭。何晏<span class="book-name">刀銘</span>：用造斯器，螭虎是斬。此螭虎二字所自出。杜預<span class="book-name">左傳注</span>以螭為山神獸也。今按：蛟螭固不能食豺狼，即螭魅亦豈能吞噬猛獸。據<span class="book-name">列子</span>，黃帝與炎帝戰於阪泉之野，帥熊羆豺豹，貙虎為前驅。陸佃曰：虎五指為貙。當作貙虎為是。<br/>
　　<span class="book-name">詩</span>：祈父，予王之爪牙。陳琳檄：鷹犬之才，爪牙可任。<br/>
　　陳子昂詩：胡兵屯塞下。　<span class="book-name">甘泉賦</span>：飛蒙茸而走陸梁。<span class="book-name">西京賦</span>：怪獸陸梁。<br/>
　　<span class="book-name">詩</span>：勞人草草。<br/>
　　凋瘵，注别見。　膏盲，注見<span class="book-name">八哀</span>詩。<br/>
　　<span class="book-name">秦本紀</span>：博士雖七十人，特備員弗用。<br/>
　　<span class="book-name">漢書·史丹傳</span>：元帝欲易太子，丹聞上獨寢，直入臥內，伏青蒲上泣誎。應劭曰：以青規地曰青蒲，非皇后不得至此。服虔曰：以青緣蒲席也。　孟康曰：以蒲青為席，用蔽地也。<br/>
　　洙曰：王陵面折廷諍。　<span class="book-name">晉書</span>：衛瓘託醉，跪帝床前。<br/>
　　<span class="book-name">國語</span>：主辱臣死。　<span class="book-name">檀弓</span>：申生不敢愛其死。<br/>
　　<span class="book-name">西京賦</span>：武士赫怒。　<span class="book-name">孟子</span>：無傷也。<br/>
　　<span class="book-name">左傳</span>：並建聖哲。　<span class="book-name">王命論</span>：寬明而仁恕。<br/>
　　秦之罘山石銘：宇縣之中，承順聖意。　<span class="book-name">詩</span>：迄可小康。<br/>
　　曹冏<span class="book-name">六代論</span>：宗廟俱為灰燼。<br/>
　　<span class="book-name">後漢·公孫述傳</span>：光武曰：聞之可為酸鼻。　漢有未央宮。</small><br/>
　　小臣議論絕，老病客殊方。鬱鬱苦不展，羽翮困低昂。秋風動哀壑，碧蕙捐<small about="#mwt483" typeof="mw:Transclusion">一作損</small>微芳。之推避賞從<small about="#mwt484" typeof="mw:Transclusion">去聲</small>，漁父濯滄浪。榮華敵勳業，歲暮有嚴霜。吾觀鴟夷子，才格出尋常。群凶逆未定，側佇英俊翔。<br/>
　　<small about="#mwt485" typeof="mw:Transclusion">此敘貶官以後，久客巴蜀之故。　議論絕，不復獻言矣。老客殊方，領起全段。鬱鬱二句，客居之況。秋風二句，客居之景。之推以下，傷己而兼以慨世，乃客居之感。　託身世外，等於之推、漁父，彼瞥眼榮華，何足羨乎，必得范蠡其人，始可救亂而濟時也。　盧注謂：鴟夷子乃思李泌，時泌歸衡山，猶范蠡之適五湖。　此篇短長夾行，起十四句，即以二十句間之，次十六句，即以二十二句間之，後二十六句又以十四句收之，參錯之中，自成部署。<br/>
　　枚乘<span class="book-name">柳賦</span>：小臣莫效於鴻毛。<br/>
　　毌丘儉詩：但當養羽翮。　宋子侯詩：花葉正低昂。<br/>
　　陸機詩：江蘺生幽渚，微芳不足宣。淑氣與時殞，餘芳隨風捐。<br/>
　　介之推，注别見。<br/>
　　<span class="book-name">屈原傳</span>：漁父鼓枻而去，歌曰「滄浪之水」云云。　<span class="book-name">杜臆</span>：榮華勝於勳業，鮮能令終，如嚴霜之殺草。<br/>
　　班固<span class="book-name">答賓戲</span>：朝為榮華，夕為顦顇。　潘岳誄文：名器雖光，勳業未融。<br/>
　　蘇武詩：晨起踐嚴霜。<br/>
　　<span class="book-name">貨殖傳</span>：范蠡適齊，為鴟夷子皮。師古曰：言若盛酒之鴟夷，多所容受，而可卷懷。<br/>
　　才格，謂才能品格。<br/>
　　孔融上書：王師電掣，群凶破殄。<br/>
　　前漢王褒頌：開寬裕之路，以延天下之英俊。<br/>
　　劉克莊曰：此詩押五十六韻，在五言古風中，尤多悲壯語。雖荊卿之歌，雍門之琴，高漸離之筑，音調節奏，不如是之跌宕豪放也。<br/>
　　王嗣奭曰：此乃公自為傳，其行徑大都似李太白。然李一味豪放，公却豪中有細。又云：觀其吳越齊趙之遊，壯歲詩文，遺逸多矣，豈晚歲詩律轉細，自棄前魚耶。<br/>
　　篇中「揚」字「浪」字，韻脚重拈，但字同義異，不妨互見，若字異義同，却不可用矣。<br/>
　　杜集中，敘天寶亂離事，凡十數見，而語無重複，其才思能善於變化。</small><br/>
　　<span id="qian_huai" about="#mwt486" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#qian_huai" class="mw-selflink-fragment">遣懷</a></span><br/>
　　<small about="#mwt487" typeof="mw:Transclusion">鶴注：當是大曆元年作，蓋李白以<span class="date" title="762年">寶應元年</span>卒，高適以<span class="date" title="765年">永泰元年</span>卒，詩云「存殁再嗚呼」，又云「繫舟臥荊巫」，故知其為大曆初夔州作也。</small><br/>
　　昔我遊宋中，惟梁孝王都。名今陳留亞，劇則貝魏俱。邑中九萬家，高棟照通衢。舟車半天下，主客多歡娱。白刃讎不義，黃金傾有無。殺人紅塵裏，報答在斯須。<br/>
　　<small about="#mwt488" typeof="mw:Transclusion">自敘梁宋之遊。上四，都會之雄壯。中四，人物之殷盛。下四，風俗之任俠。　<span class="book-name">杜臆</span>：名與劇對，名謂名邦，劇乃煩劇，邑中以下見其名，白刃以下見其劇。　趙曰：主則土著人，客則寄遊者。<br/>
　　<span class="book-name">漢書</span>：梁孝王城睢陽，北界太山，西至高陽，四十餘城，多大縣。　<span class="book-name">唐書</span>：宋州睢陽郡，屬河南道，本梁郡，<span class="date" title="742年">天寶元年</span>更名　。<span class="book-name">前漢·功臣表</span>：大臣名都。<br/>
　　<span class="book-name">史·酈生傳</span>：陳留，天下之衝，四通五達之郊也。<span class="book-name">唐書</span>：汴州陳留郡，屬河南道。<br/>
　　<span class="book-name">史·文帝紀</span>：以齊劇郡。　<span class="book-name">唐書</span>：貝州清河郡、魏州武陽郡，俱屬河北道。貝州，今東昌府恩縣。魏州，今大名府地。<br/>
　　<span class="book-name">東征賦</span>：尊通衢之大道。<br/>
　　古詩：度阡越陌，互為主客。<br/>
　　<span class="book-name">漢書</span>：郭解，河內人也，陰賊感概，以軀藉友報仇。劇孟，洛陽人也，以俠顯，及死，家無十金之財。白刃黃金二句，暗用二人事，於梁宋相合也。　<span class="book-name">後漢·魏朗傳</span>：白日操刃，報讎於縣中。<br/>
　　<span class="book-name">東都賦</span>：紅塵四合。</small><br/>
　　憶與高李輩，論<small about="#mwt490" typeof="mw:Transclusion">平聲</small>交入酒壚。兩公壯藻思<small about="#mwt491" typeof="mw:Transclusion">去聲</small>，得我色敷腴。氣酣登吹<small about="#mwt492" typeof="mw:Transclusion">去聲</small>臺，懷古視平蕪。芒碭雲一去，雁鶩空相呼。<br/>
　　<small about="#mwt493" typeof="mw:Transclusion">此敘高李同遊之興。　三人相得，成千古文章知己。芒碭雲去，漢高遺迹難尋也。<span class="book-name">杜臆</span>云：此可見其曠懷。<br/>
　　<span class="book-name">世說</span>：<span class="name">王濬沖</span>經黃公酒壚，顧謂後車客曰：吾昔與嵇阮，共酣飲於此壚。<br/>
　　古樂府：好婦出迎客，顏色正敷腴。敷腴，喜悦之色。<br/>
　　<span class="book-name">唐書</span>本傳：甫從高適、李白過汴州，登吹臺，慷慨懷古，人莫測也。　<span class="book-name">水經注</span>：<span class="book-name">陳留風俗傳</span>曰：縣有蒼頡師曠城，上有列仙之吹臺，梁王增築，以為吹臺，城隍夷滅，畧存故址，其臺方一百許步。楊慎曰：吹臺，即繁臺，本師曠吹臺，梁孝王增築。班史稱平臺，唐稱吹臺，又因謝惠連嘗為<span class="book-name">雪賦</span>，又名雪臺。　<span class="book-name">東都賦</span>：慨長思而懷古。<br/>
　　江淹詩：青滿平地蕪。又：平蕪帶天。<br/>
　　<span class="book-name">漢書</span>：高祖隱於芒碭山，所居上常有雲氣。應劭曰：芒，屬沛國。碭，屬梁國。</small><br/>
　　先帝正好<small about="#mwt495" typeof="mw:Transclusion">去聲</small>武，寰海未凋枯。猛將<small about="#mwt496" typeof="mw:Transclusion">去聲</small>收西域，長戟破林胡。百萬攻一城，獻捷不云輸。組練去如泥，尺土負<small about="#mwt497" typeof="mw:Transclusion">一作勝</small>百夫。<br/>
　　<small about="#mwt498" typeof="mw:Transclusion">此敘明皇開邊之事。　收西域，如王忠嗣、哥舒翰輩。破林胡，如安祿山、張守珪輩。　趙曰：攻取豈無勝負，唯獻捷而掩敗，故不云輸。　驅百萬之衆以攻一城，是一尺之土，不足償百夫之命矣，故曰「負百夫」。<br/>
　　<span class="book-name">通鑑·玄宗紀</span>：宋璟以天子好武功，恐好事者競生心徼幸。<br/>
　　江淹詩：竊值寰海闢，仄見圭緯昌。　虞茂詩：原澤潤凋枯。<br/>
　　<span class="book-name">抱朴子</span>：猛將難禦。　<span class="book-name">前漢·鄭吉傳</span>：卒伍從軍，數出西域。<br/>
　　又，<span class="book-name">晁錯傳</span>：勁弩長戟，射疏及遠。　<span class="book-name">通鑑注</span>：契丹，即戰國林胡地也。<span class="book-name">唐會要</span>：<span class="date" title="738年">開元二十六年</span>，張守珪大破契丹林胡，遣使獻捷。<br/>
　　<span class="book-name">唐韻</span>：俗謂負為輸。<br/>
　　<span class="book-name">左傳</span>：組甲三百，被練三百。注：組甲，漆甲成組文。被練，練袍。皆精兵也。<br/>
　　諸葛武侯<span class="book-name">新書</span>：此百夫之將。</small><br/>
　　拓境功未已，元和辭大罏。亂離朋友盡，合沓歲月徂。吾衰將焉<small about="#mwt499" typeof="mw:Transclusion">於虔切，一作安</small>託，存歿再嗚呼。蕭條益堪愧<small about="#mwt500" typeof="mw:Transclusion">一云病益甚</small>，獨在<small about="#mwt501" typeof="mw:Transclusion">一云愧獨</small>天一隅。乘黃已去矣，凡馬徒區區。不復<small about="#mwt502" typeof="mw:Transclusion">扶又切</small>見顏鮑，繫<small about="#mwt503" typeof="mw:Transclusion">音計</small>舟臥荊巫。臨餐吐更食，常恐違撫孤。<br/>
　　<small about="#mwt504" typeof="mw:Transclusion">未敘亂離死生，而深痛高李之亡。　上六，歎亂後朋亡。下八，以衰老自危。　辭大罏，元氣損傷。再嗚呼，高李俱逝。乘黃，比二子。凡馬，公自喻。末恐客死於夔，不見兩家子孫也。　此章首段十二句，中間各八句，末段十四句。<br/>
　　庾信碑文：天子拓境，百越來庭。<br/>
　　元和，即太和。郭璞<span class="book-name">江賦</span>：禀元氣之靈和。　<span class="book-name">莊子</span>：以天地為大罏，以造化為大冶。揚雄<span class="book-name">解難</span>：陶冶大罏。<br/>
　　<span class="book-name">洞蕭賦</span>：薄索合沓。合沓，相繼貌。<br/>
　　古詩：各在天一隅。<br/>
　　洙曰：乘黃，駿馬也。鶴云：<span class="book-name">詩正義</span>云：黃騂曰黃，謂黃而騂色。<br/>
　　<span class="book-name">抱朴子</span>：凡馬野鷹，本實一類。　古詩：一心抱區區。<br/>
　　顏延之、鮑照，以比高李詩才。<br/>
　　張載詩：西瞻岷山嶺，嵯峨似荊巫。自巫山而下，為荊州也。<br/>
　　何胥<span class="book-name">哭陳昭</span>詩：撫孤空對此，零淚欲何言。</small><br/>
　　<span id="qiu_ri_xiao_wei_shi_huai_wang_bao_xia_zhong_shao" about="#mwt506" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#qiu_ri_xiao_wei_shi_huai_wang_bao_xia_zhong_shao" class="mw-selflink-fragment">奉漢中王手札報韋侍御蕭尊師亡</a></span><br/>
　　<small about="#mwt505" typeof="mw:Transclusion">鶴注：編在大曆元年。</small><br/>
　　秋日蕭韋逝，淮王報峽中。少<small about="#mwt507" typeof="mw:Transclusion">上聲，一作小</small>年疑柱史，多術怪仙公。不但時人惜，秪應<small about="#mwt508" typeof="mw:Transclusion">平聲</small>吾道窮。<br/>
　　<small about="#mwt509" typeof="mw:Transclusion">此聞報而深痛韋蕭。柱下史得長年，侍御以少年而亡，故疑之。蕭史乘鶴昇仙，尊師以多術而卒，故怪之。兩引古人，一切官，一切姓。存亡關於吾道，見其人足重也。<br/>
　　<span class="book-name">公羊傳</span>：西狩獲麟，孔子曰：吾道窮矣。</small><br/>
　　一哀侵疾病，相識<small about="#mwt510" typeof="mw:Transclusion">一作見</small>自兒童。處處鄰家笛，飄飄客子蓬。强<small about="#mwt511" typeof="mw:Transclusion">區兩切</small>吟<span class="book-name">懷舊賦</span>，已作白頭翁。<br/>
　　<small about="#mwt512" typeof="mw:Transclusion">此悼友而自傷衰老。　哀之切，為交久也。鄰家笛，觸耳生悲。客子蓬，憐己流落。白頭懷舊，恐將繼蕭韋而逝也。　<span class="book-name">杜臆</span>：「一哀侵疾病，相見自兒童」，信筆寫去，不對之對，惟杜有之。　此章上下各六句。<br/>
　　向秀<span class="book-name">思舊賦</span>，為嵇康、呂安而作，其序曰：於時日薄虞淵，寒冰淒然，鄰人有吹笛者，發聲寥亮，追想曩昔遊讌之好，感音而嘆，故作賦云。<br/>
　　曹植詩：轉蓬離本根，飄飄隨長風。類此遊客子，捐軀遠從戎。<br/>
　　潘岳<span class="book-name">懷舊賦</span>，為楊暨、楊潭而作。<br/>
　　魏文帝曰：已成老翁，但未白頭耳。</small><br/>
　　<span id="cun_mo_kou_hao_er_shou" about="#mwt513" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#cun_mo_kou_hao_er_shou" class="mw-selflink-fragment">存殁口號二首</a></span><br/>
　　<small about="#mwt514" typeof="mw:Transclusion">鶴注：據鄭虔死於廣德二年，則梁氏編在大曆元年為是。</small><br/>
　　席謙不見近彈棋<small about="#mwt516" typeof="mw:Transclusion">一作碁</small>，畢耀<small about="#mwt517" typeof="mw:Transclusion">一作曜</small>仍傳舊小詩。玉局他年無限事<small about="#mwt518" typeof="mw:Transclusion">一作笑</small>，白楊今日幾人悲。<br/>
　　<small about="#mwt519" typeof="mw:Transclusion">原注：道士席謙，吳人，善弹棋。畢耀，善為小詩。此謂席存而畢歿也。近不見，言人存地隔。舊仍傳，言詩在人亡。席尚存，故望其玉局降仙。畢已歿，故傷其白楊拱墓。兩句分頂，下章亦然。　畢曜僅傳小詩，而前此稱為「才大今詩伯」，<span class="book-name">杜臆</span>譏其不相蒙，良是。大約贈人之詞，不無過譽，歿後乃用直筆耳。<br/>
　　<span class="book-name">西京雜記</span>：劉向作彈棋以獻。<span class="book-name">梁冀傳</span>：冀善彈棋、格五。注：<span class="book-name">藝經</span>：舊彈棋，兩人對局，白黑碁各六枚，先列棋相當，下呼上更相彈也，其局以石為之。<span class="book-name">古今詩話</span>：彈棋，有譜一卷，唐賢所為，其局方五尺，中心高如蓋，其顛為小壺，四角微起。李義山詩「莫近彈碁局，中心最不平」，謂其中尊也。白樂天詩「彈碁局上事，最妙是長斜」，謂持角長斜，一發過半局，譜中具有此法。柳子厚亦用二十四棋者，即此戲也。今人罕為之矣。<br/>
　　乾元間，畢曜除監察御史，未幾以酷毒，流貶黔中，其歿當在此時。　姜宸英曰：<span class="book-name">酷吏敬羽傳</span>：羽與<span class="name">毛若虛</span>、<span class="name">裴昇</span>、<span class="name">畢曜</span>同時，皆暴忍，時稱毛、敬、裴、畢。未幾昇、曜流黔中。曜，正肅宗時人。又，<span class="book-name">喬林傳</span>：曜曾為郭子儀書記。<br/>
　　黃希曰：張道陵修道既成，老子降於成都，地湧出一玉局，高丈餘，老君昇座授道，畢，老君已回，玉局消散。<br/>
　　古詩：蕭蕭白楊樹，松柏夾廣路。陶潛<span class="book-name">挽歌</span>：荒草何茫茫，白楊亦蕭蕭。</small><br/>
　　<small about="#mwt521" typeof="mw:Transclusion">吳論據「不見」、「仍傳」四字，遂云<span class="name">席</span>歿、<span class="name">畢</span>存。今按：<span class="book-name" title="本書·卷十二·章梓州水亭">梓州</span>詩云「高門薊子過」，是與席相見時。此云「不見近彈棋」，公獨往夔州矣。向在長安，贈畢曜詩云「流傳江鮑體」，是平日作詩。此云「仍傳舊小詩」，是死後詩傳也。若云<span class="name">畢</span>尚存，則當云新詩，不當云舊矣。　或據<span class="book-name">搜神記</span>「南谷山中，有白玉碁局」，引以證彈碁，非也。若依此，則下句「白楊」何獨不承「小詩」乎。又盧注引<span class="book-name">隋書</span>「白楊何妥」，以證畢曜未亡，使事隱僻。「蕭蕭白楊樹」，自當以古詩為據耳。</small><br/>
　　鄭公粉繪隨長夜，曹霸丹青已白頭。天下何曾<small about="#mwt522" typeof="mw:Transclusion">音層</small>有山水，人間不解重驊騮。<br/>
　　<small about="#mwt523" typeof="mw:Transclusion">原注：高士榮陽鄭虔，善畫山水。曹霸，善畫馬。　此謂鄭殁而曹存也。鄭虔既亡，世更無山水之奇。曹霸雖存，人誰識驊騮之價乎。一傷之，一惜之也。　或云：得虔之圖，幾令天下山水無色，得霸之馬，能使人間驊騮減價。乃極贊其筆墨之神妙，亦通。又一說：「何曾有」謂世不收藏，「不解重」謂人弗珍惜。意義似淺。<br/>
　　<span class="book-name">抱朴子</span>：粉繪表形著圖。　李陵詩：嚴父辭長夜，慈母去中堂。<br/>
　　左思<span class="book-name">吳都賦</span>：丹青圖其珍瑋。</small><br/>
　　<small about="#mwt524" typeof="mw:Transclusion"><span class="book-name">容齋續筆</span>：子美存歿絕句，每篇一存一歿，蓋席謙、曹霸存，畢耀、鄭虔歿也。魯直<span class="book-name">荊江亭即事二首</span>，其一云：「閉門覓句陳無己，對客揮毫秦少游。正字不知温飽味，西風吹淚古藤州」，乃用此體，時少游歿，而無己存也。<br/>
　　錢塘瞿佑<span class="book-name">歸田詩話</span>云：山谷此詩，喻二人才思遲速之異也。後山詩如「斷牆着雨蝸成字，老屋無僧燕作家」，寥落之狀可想。淮海詩如「翡翠側身窺綠酒，蜻蜓偷眼避紅粧」，艷冶之情可見。二人他作，亦多類此。後山為秘書正字，宿齋宮，驟寒，或送綿<span title="聞見後錄·卷二十：李文伸言：東坡自海外歸毗陵，病暑，着小冠，披半臂，坐船中。" class="comment">半臂</span>，卻之不服，竞感疾而終。淮海謫藤州，以玉盂汲水，笑視而卒。二人於臨終，屯泰不同又如此，信乎各有造物也。</small><br/>
<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
<br/>
　　<span about="#mwt525" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷16#du_shi_xiang_zhu_juan_shi_liu" class="mw-selflink-fragment">杜詩詳註卷十六</a></span><br/>
&lt;集部,別集類,漢至五代,杜詩詳註&gt;</p></div><meta typeof="mw:Includes/OnlyInclude/End"/>

</div><div class="licenseContainer licenseBanner dynlayout-exempt" about="#mwt6">
<div><div><div><div>
<p><span class="imageLeft"><span typeof="mw:File"><span><img alt="" resource="./File:PD-icon.svg" src="images/c29_PD_icon.svg_48px_PD_icon.svg.png" decoding="async" data-file-type="drawing" class="mw-file-element" style="width:48; height:48; " data-title="PD-icon.svg-48px-PD-icon.svg.png"/></span></span></span></p>
</div><div>
<div>
<p>本作品在全世界都属于<b><a rel="mw:WikiLink/Interwiki" href="https://zh.wikipedia.org/wiki/公有领域" title="w:公有领域" class="extiw">公有领域</a></b>，因为作者逝世已经超过100年，并且于1929年1月1日之前出版。</p>
</div>
</div><div>
<p><span class="noimageRight"/></p>
</div></div></div></div>
<div class="licensetpl">
<p><span class="licensetpl_short">Public domain</span><span class="licensetpl_long">Public domain</span><span class="licensetpl_link_req">false</span><span class="licensetpl_attr_req">false</span></p>
</div>
</div></section></body></html>
