<?xml version="1.0" encoding="UTF-8" standalone="yes"?>
<!DOCTYPE html>
<html xmlns="http://www.w3.org/1999/xhtml" xml:lang="zh" dir="ltr"><head><meta charset="UTF-8"/><link type="text/css" rel="stylesheet" href="main.css"/><title>卷下</title><style typeof="mw:Extension/templatestyles" about="#mwt4"><![CDATA[.mw-parser-output .kaiti,.mw-parser-output .Kaiti,.mw-parser-output .KaiTi,.mw-parser-output .template-kai{font-family:"Kaiti SC",TH-Khaai-TP0,TH-Khaai-TP2,TH-Feon-A,楷体,KaiTi,楷体_GB2312,KaiTi_GB2312,FandolKai,华文楷体,STKaiti,TH-Khaai-PP0,TH-Khaai-PP2,Kai,"Kaiti TC",BiauKai,"AR PL UKai CN",標楷體,DFKai-SB,"AR PL UKai HK","AR PL UKai TW",全字庫正楷體,TW-Kai,EUDCKAI,cursive}.mw-parser-output .template-kai:lang(zh-hant),.mw-parser-output .template-kai:lang(zh-hk),.mw-parser-output .template-kai:lang(zh-mo),.mw-parser-output .template-kai:lang(zh-tw),.mw-parser-output .template-kai:lang(nan-tw),.mw-parser-output .template-kai:lang(hak-tw){font-family:"Kaiti TC",標楷體,DFKai-SB,"AR PL UKai HK","AR PL UKai TW",BiauKai,Kai,全字庫正楷體,TW-Kai,"Kaiti SC",TH-Khaai-PP0,TH-Khaai-PP2,TH-Khaai-TP0,TH-Khaai-TP2,TH-Feon-A,楷体,KaiTi,楷体_GB2312,KaiTi_GB2312,FandolKai,华文楷体,STKaiti,"AR PL UKai CN",EUDCKAI,cursive}]]></style><style typeof="mw:Extension/templatestyles mw:Transclusion" about="#mwt6"><![CDATA[.mw-parser-output .licenseContainer{box-sizing:border-box;margin-top:1em;margin-bottom:0.25em;clear:both;width:auto;page-break-before:always;break-before:page}.mw-parser-output .licenseContainer>div:first-child{display:table;border:2px solid #88A;border-collapse:collapse;border-spacing:0 0;empty-cells:hide;box-sizing:border-box;margin:0 auto 0 auto;width:100%;background-color:#F7F8FF}.mw-parser-output .licenseContainer>div:first-child>div:first-child{display:table-row-group}.mw-parser-output .licenseContainer>div:first-child>div:first-child>div:first-child{display:table-row}.mw-parser-output .licenseContainer>div:first-child>div:first-child>div:first-child>div{display:table-cell;padding:5px;vertical-align:middle;width:auto}.mw-parser-output .licenseContainer>div:first-child>div:first-child>div:first-child>div:first-child{text-align:left}.mw-parser-output .licenseContainer>div:first-child>div:first-child>div:first-child>div:nth-child(2){text-align:center}.mw-parser-output .licenseContainer>div:first-child>div:first-child>div:first-child>div:nth-child(2)>div{width:100%}.mw-parser-output .licenseContainer>div:first-child>div:first-child>div:first-child>div:nth-child(2)>div:first-child{display:block;margin:0 auto 0 auto;text-align:left}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2){display:table;border-top:1px solid #88A}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div{display:table-cell;vertical-align:middle}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div:first-child{text-align:center;padding:5px 0;width:40px}.mw-parser-output .licenseContainer>div:first-child>div:first-child>div:first-child>div:nth-child(2)>div:nth-child(2)>div:nth-child(2){text-align:left;padding:5px;font-size:92%}.mw-parser-output .licenseContainer>div:first-child>div:first-child>div:first-child>div:nth-child(3){text-align:right}.mw-parser-output .licensetpl{display:none}.mw-parser-output .licenseContainer.wst-collapsible-box{clear:both;margin:0.25em 0 0.25em 0;font-size:95%;background-color:#f7f8ff;border:2px solid #88A;text-align:left;line-height:1.6}.mw-parser-output .wst-license-container-title{display:inline-block;padding:0.5em}.mw-parser-output .wst-license-container-content{background:transparent;margin:0;padding:3px;text-align:left}.mw-parser-output .licenseContainer.warningLicenseContainer>div:first-child{border-color:#b22222;background-color:#ffeeee}.mw-parser-output .licenseContainer.warningLicenseContainer>div:first-child>div:first-child>div:first-child>div:nth-child(2)>div:nth-child(2){border-color:#b22222}]]></style></head><body class="mw-content-ltr sitedir-ltr ltr mw-body-content parsoid-body mediawiki mw-parser-output" dir="ltr" xml:lang="zh"><section data-mw-section-id="0"><table style="width:100%; margin-top:0px;border:1px solid #a66a4e; background-color: #daad98; text-align:center;" about="#mwt2" typeof="mw:Transclusion">
<tbody><tr>
<td class="noprint" style="width:0; text-align:left; font-size:small;"><span style="color:#a66a4e">←</span> <a rel="mw:WikiLink" href="c27_du_shi_xiang_zhu__si_ku_quan_shu_ben__juan_shang.xhtml" title="杜詩詳註 (四庫全書本)/卷上">卷上</a></td>
<td style="width:50%;">杜詩詳註　卷下</td>
<td class="noprint" style="width:25%; text-align:right; font-size:small;"/></tr>
</tbody></table><span about="#mwt2">
</span><div class="kaiti" style="overflow: auto; height:90%; width:100%; writing-mode: vertical-rl; -webkit-writing-mode: vertical-rl; -o-writing-mode: vertical-rl; -ms-writing-mode: tb-rl;writing-mode: tb-rl; layout-flow: vertical-ideographic; overflow:auto; float:right;   font-size:150%; *display: inline; overflow: auto; padding: 9px; " about="#mwt2">
<meta typeof="mw:Includes/OnlyInclude"/><div class="poem" typeof="mw:Extension/poem" about="#mwt214"><p>　　欽定四庫全書<br/>
　　<span id="du_shi_bu_zhu_juan_xia" about="#mwt9" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷下#du_shi_bu_zhu_juan_xia" class="mw-selflink-fragment">杜詩補註卷下</a></span><br/>
　　翰林院編修仇兆鰲撰<br/>
　　<span id="zhu_jia_lun_du" about="#mwt186" typeof="mw:Transclusion"><a rel="mw:WikiLink" href="https://zh.wikisource.org/wiki/杜詩詳註_(四庫全書本)/卷下#zhu_jia_lun_du" class="mw-selflink-fragment">諸家論杜</a></span><br/>
　　蘇軾子瞻曰：太史公論<span class="book-name">詩</span>，<span class="book-name">國風</span>好色而不淫，<span class="book-name">小雅</span>怨誹而不亂。以予觀之，是特識變風變雅耳，烏覩詩之正乎。昔先王之澤衰，然後變風作，發乎情，雖衰而未竭，是以猶止乎禮義，以為賢於無所止者而已。若夫發乎性，止乎忠孝，其諸豈可同日而語哉。古今詩人衆矣，而子美獨為首者，豈非以其流落饑寒，終身不用，而一飯未嘗忘君也歟。<br/>
　　秦觀少游曰：杜子美之詩，實積衆家之長，適當其時而已。昔蘇武、李陵之詩，長於高妙。曹植、劉楨之詩，長於豪邁。陶潛、阮籍之詩，長於冲澹。謝靈運、鮑照之詩，長於峻潔。徐陵、庾信之詩，長於藻麗。於是子美窮高妙之格，極豪邁之氣，包冲澹之趣，兼峻潔之姿，備藻麗之態，而諸家之作所不及焉。然不集諸子之長，子美亦不能獨至於斯也，豈非適當其時故耶。孟子曰：「伯夷，聖之清者也。伊尹，聖之任者也。柳下惠，聖之和者也。孔子，聖之時者也。孔子之謂集大成。」嗚呼，子美其集詩之大成者歟。<br/>
　　黃庭堅魯直曰：子美作詩，退之作文，無一字無來處，蓋後人讀書少，故謂杜韓自作此語耳。古之為文章者，直能陶冶萬物，雖取古人陳言入翰墨，如靈丹一粒，點鐵成金也。　子美之詩法出<span class="name">審言</span>，句法出<span class="name">庾信</span>，但過之耳。<br/>
　　李綱伯紀曰：詩以風刺為主，故曰上以風化下，下以風刺上，主文而譎諫，言之者無罪，聞之者足以戒。三百六篇，變風變雅居其大半，皆箴規，戒誨，美刺，傷閔，哀思之言，而其言則多出當時仁人不遇，忠臣不得志，賢士大夫欲誘掖其君，與夫傷讒思古，吟咏情性，止乎禮義，有先王之澤。故曰詩可以群，可以怨。<span class="book-name">小弁</span>之怨，所以篤親親之恩。<span class="book-name">鴟鴞</span>之貽，所以明君臣之義。<span class="book-name">谷風</span>之刺，所以隆夫婦朋友之情。使遭變遇閔，而泊然無心於其間，則父子君臣，朋友夫婦之道，或幾乎息。王者跡息而詩亡，詩亡而後<span class="book-name">離騷</span>作。<span class="book-name">九歌</span><span class="book-name">九章</span>之屬，引類比義，雖近乎悱然，愛君之誠篤，而嫉惡之志深，君子許其忠焉。漢唐間，以詩鳴者多矣，獨杜子美得詩人比興之旨，雖困躓流離，而心不忘君，故其詞章慨然有志士仁人之大節，非止摹寫物象，風容色澤而已也。<small about="#mwt187" typeof="mw:Transclusion">見<span class="book-name">湖海集序</span>。</small><br/>
　　朱文公曰：杜詩佳處，有在用字造意之外者，惟虛心諷詠乃能見之。　作詩先看李杜，如士人治本經，本既立，方可及蘇黃，以次諸家詩。　文字好用經語，亦一病。老杜詩云「<a class="source" href="c20_du_shi_xiang_zhu__si_ku_quan_shu_ben__juan19.xhtml#huai_ye_leng_tao">路遠思恐泥</a>」，東坡寫詩到此句云：此詩不足為法。　李杜韓柳初，亦學<span class="book-name">選</span>詩，然杜韓變多，而李柳變少，變不可學，而不變可學。<br/>
　　<span class="book-name">呂氏童蒙訓</span>曰：謝無逸語汪信民云：老杜有自然不做底語到極至處者，有雕琢語到極至處者。如「<a class="source" href="c14_du_shi_xiang_zhu__si_ku_quan_shu_ben__juan13.xhtml#dan_qing_yin">丹青不知老將至，富貴於我如浮雲</a>」，此自然不做底語到極至處也。如「<a class="source" href="c21_du_shi_xiang_zhu__si_ku_quan_shu_ben__juan20.xhtml#ji_pei_shi_zhou">金鐘大鏞在東序，冰壺玉衡懸清秋</a>」，此雕琢語到極至處也。<br/>
　　永嘉黃淮曰：唐興，律絕之體擅名，無慮千餘家，李杜為首稱，而杜為尤盛。蓋其體製悉備，譬若工師之創巨室，其跂立翬飛之勢，巍峨壯麗，干雲霄，焜日月，而牆高萬仞，不得其門而入。迨析而觀之，軒廡堂寢，各中程度，大則棟梁，小而節梲，榱桶皆梗柟杞梓，黝堊丹漆也。蓋其鋪陳時政，發人之所難言。使當時風俗世故，瞭然如指諸掌。忠君愛國之意，常拳拳於聲嗟氣歎之中。而所以得夫性情之正者，蓋有合乎<span class="book-name">三百篇</span>之遺意也。<br/>
　　洪邁容齋曰：古人酬和詩，必答其來意，非若今人為次韻所局也。觀<span class="book-name">文選</span>所編何劭、張華、盧諶、劉琨、二陸、三謝諸人贈答可知已。唐人尤多，不可具載，姑取杜集數篇，略紀于此，如高適、嚴武、韋迢、郭受，彼此唱酬，層次條答，正如鐘磬在簴，扣之則應，往來反覆，于是乎有餘味矣。<br/>
　　<span class="book-name">捫蝨新語</span>云：韓以文為詩，杜以詩為文，世傳以為戲。然文中要自有詩，詩中要自有文，亦相生法也。文中有詩，則句語精確。詩中有文，則詞調流暢。謝玄暉曰：「好詩圓美流轉如彈丸」，此所謂詩中有文也。唐子西曰：「古文雖不用偶儷，而散句之中暗有聲調，步驟馳騁，亦有節奏」，此所謂文中有詩也。觀子美到夔州以後詩，簡易純熟，無斧鑿痕，信是如彈丸矣。<br/>
　　蔡絛<span class="book-name">西清詩話</span>曰：詩家視陶淵明，猶孔門視伯夷，此為確論，然集大成手，當終還子美。<br/>
　　劉會孟辰翁曰：子美年四十五，自鄜陷賊。明年，自拔，取拾遺，扈從還京。又明年，始外補。又明年，始棄官入秦州。自是流落輾轉，凡三遷。當時朝廷雖亂，道路無壅，雄藩賓客之盛自若也。公以三朝遺老，負海內詩名，其遊迹所經，如錦江洞庭，意氣浩然，江湖勝境，樓臺高會，長歌短賦，傾晤賓主。當奔走流離，倉卒患難，而所遇猶若此，宜其詩之淋漓悲壯，邁群傑出乎。　古今窮詩人，獨稱杜子美。然在天寶則及見麗人、友八仙，在乾元則扈從還京，歸趨左掖，其間苦厄，惟陷鄜數月耳。後來流落夔蜀，田園花柳，亦與杜曲無異。若石壕、新安之覩記，彭衙、桔柏之崎嶇，意者造物託之子美，以此人間之變態，令能言者傳之千秋萬世乎。五言七律，微有拙處，然時時得風雨鬼神之助。　沈休文<span class="book-name">懷舊</span>九首乃杜詩<span class="book-name">八哀</span>之祖。<br/>
　　方沆曰：少陵撫時憫事，往往形諸篇什，慷慨微婉，能使人有孤臣孽子，擯棄不容之感，遯世絕俗之悲。後之君子，迺欲以片語明作者之意，令文不害辭，辭不害志，難之難者也。<br/>
　　范温元實<span class="book-name">詩眼</span>曰：古人學問，必有師友淵源。漢楊惲一書，迥出當時流輩，則以司馬遷外甥故也。自審言已自工詩，當時沈佺期、宋之問等，同在儒館為交遊，故杜甫律詩布置法度，全學沈佺期，更廣集大成耳。沈云「雲白山青千萬里，幾時重謁聖明君」，甫云「<a class="source" href="c24_du_shi_xiang_zhu__si_ku_quan_shu_ben__juan23.xhtml#xiao_han_shi_zhou_zhong_zuo">雲白山青萬餘里，愁看直北是長安</a>」。沈云「人如天上坐，魚似鏡中懸」，甫云「<a class="source" href="c24_du_shi_xiang_zhu__si_ku_quan_shu_ben__juan23.xhtml#xiao_han_shi_zhou_zhong_zuo">春水船如天上坐，老年花似霧中看</a>」。雖不免蹈襲前輩，然前後傑句，亦未易優劣也。　老杜詩，凡一篇皆工拙相半，古人文章類如此，皆拙而無取，使其皆工，則峭急無古氣，如李賀之流是也。然後世學者，當先學其精神氣骨，皆在於此。如<span class="book-name">望嶽</span>詩云「<a class="source" href="c1_du_shi_xiang_zhu__si_ku_quan_shu_ben__juan01.xhtml#dai_zong_fu-n564">岱宗夫如何，齊魯青未了</a>」，<span class="book-name">洞庭</span>詩云「<a class="source" href="c23_du_shi_xiang_zhu__si_ku_quan_shu_ben__juan22.xhtml#deng_yue_yang_lou">吳楚東南坼，乾坤日夜浮</a>」，語既高妙有力，而言東嶽與洞庭之大，無過於此，後來文士竭力道之，終有限量。　齊梁諸詩人，以至劉夢得、温飛卿輩，往往以綺麗風花，累其正氣，由於理不勝而辭有餘也。惟杜「<a class="source" href="c3_du_shi_xiang_zhu__si_ku_quan_shu_ben__juan02.xhtml#pei_zheng_guang_wen_you_he_jiang_jun_shan_lin_shi_shou-n694">綠垂風折筍，紅綻雨肥梅</a>」、「<a class="source" href="c23_du_shi_xiang_zhu__si_ku_quan_shu_ben__juan22.xhtml#fa_tan_zhou">岸花飛送客，檣燕語留人</a>」，亦極綺麗，其摹寫景物，意自親切，所以妙絕古今。至於寫舂容閒適，則有「<a class="source" href="c7_du_shi_xiang_zhu__si_ku_quan_shu_ben__juan06.xhtml#qu_jiang_er_shou-n944">穿花蛺蝶深深見，點水蜻蜓款款飛</a>」、「<a class="source" href="c7_du_shi_xiang_zhu__si_ku_quan_shu_ben__juan06.xhtml#ti_sheng_zhong_bi-n941">落花遊絲白日靜，鳴鳩乳燕青春深</a>」。寫秋景悲涼，則有「<a class="source" href="c7_du_shi_xiang_zhu__si_ku_quan_shu_ben__juan06.xhtml#jiu_ri_lan_tian_cui_shi_zhuang-n989">藍水遠從千澗落，玉山高並兩峰寒</a>」、「<a class="source" href="c18_du_shi_xiang_zhu__si_ku_quan_shu_ben__juan17.xhtml#qiu_xing">江間波浪兼天湧，塞上風雲接地陰</a>」。富貴之語，則有「<a class="source" href="c7_du_shi_xiang_zhu__si_ku_quan_shu_ben__juan06.xhtml#zi_chen_dian_tui_chao-n938">香飄合殿春風轉，花覆千官淑景移</a>」、「<a class="source" href="c7_du_shi_xiang_zhu__si_ku_quan_shu_ben__juan06.xhtml#zhi_ri_qian_xing-n996">麒麟不動爐煙上，孔雀徐開扇影還</a>」。弔古之辭，則有「<a class="source" href="c10_du_shi_xiang_zhu__si_ku_quan_shu_ben__juan09.xhtml#shu_xiang">映階碧草自春色，隔葉黃鸝空好音</a>」、「<a class="source" href="c18_du_shi_xiang_zhu__si_ku_quan_shu_ben__juan17.xhtml#yong_huai_gu_ji_wu_shou">翠華想像空山裏，玉殿虛無野寺中</a>」。雖涉於風花點染，然窮理盡性，巧移造化矣。　凡作詩，實字多則健，虛字多則弱，亦有全虛而意味無窮者，如杜云「<a class="source" href="c13_du_shi_xiang_zhu__si_ku_quan_shu_ben__juan12.xhtml#jiu_ri">世亂鬱鬱久為客，路難悠悠長傍人</a>」、「<a class="source" href="c22_du_shi_xiang_zhu__si_ku_quan_shu_ben__juan21.xhtml#dong_zhi">江上形容吾獨老，天涯風俗自相親</a>」、「<a class="source" href="c21_du_shi_xiang_zhu__si_ku_quan_shu_ben__juan20.xhtml#deng_gao">萬里悲秋長作客，百年多病獨登臺</a>」、「<a class="source" href="c18_du_shi_xiang_zhu__si_ku_quan_shu_ben__juan17.xhtml#qiu_xing">叢菊兩開他日淚，孤舟一繫故園心</a>」，此等語何嘗不健。<small about="#mwt190" typeof="mw:Transclusion">按此條舊有「萬事無成空過日」二句，杜無此語。</small><br/>
　　楊載仲弘，少遊成都，謁杜公祠，有主祠者乃公九世孫杜舉也。因問曰：「先生所藏<span class="book-name">詩律重寶</span>，不猶有存者乎」，舉曰：「吾鼻祖審言，以詩鳴世。公子閑生甫，又以詩鳴至於今，源流益遠矣。然甫不傳諸子，而獨於門人吳成、鄒遂、王恭傳其法，今子自遠方來，敢不以三子所授者，與子言之」。<br/>
　　<small about="#mwt191" typeof="mw:Transclusion">按仲弘記憶此事，在元英宗至治壬戌年，上距代宗大曆間，約計五百四十載，其世次應不止九代。且詩法所載杜律五十一首，註釋議論，皆膚淺寡識，未窺作者之意。況<span class="book-name">宗武生日</span>詩言「<a class="source" href="c18_du_shi_xiang_zhu__si_ku_quan_shu_ben__juan17.xhtml#zong_wu_sheng_ri">詩是吾家事</a>」，言「<a class="source" href="c18_du_shi_xiang_zhu__si_ku_quan_shu_ben__juan17.xhtml#zong_wu_sheng_ri">熟精<span class="book-name">文選</span>理</a>」，豈可云詩法不傳於其子乎，此俱未可信也。　又考<span class="book-name">杜詩七律演義</span>，元朝進士張性伯成所撰，坊賈假名虞伯生以行世。嘉靖間，濟南黃臣重梓復舊，作敘辨之，但此書議論淺略，不能發明杜意，適足累虞公之大名耳。</small><br/>
　　揭徯斯曼碩曰：少陵古律，各集大成，咸趨浩蕩，正如顏魯公書一出，而書法盡廢。至其渾然天成，略無斧鑿，乃詩家運斤成風手也，是以獨步千古，莫能繼之。<br/>
　　傅若金與礪曰：太白天才放逸，故其詩自為一體。子美學優才贍，故其詩兼備衆體，而植綱常，繫風化為多。<span class="book-name">三百篇</span>以後之詩，子美其集大成也。<br/>
　　<span class="name">嚴羽</span><span class="book-name">滄浪詩話</span>曰：論詩以<span class="name">李</span><span class="name">杜</span>為準，猶挾天子以令諸侯也。　<span class="name">李</span><span class="name">杜</span>數公，如金翅擘海，香象渡河，下視<span class="name">郊</span><span class="name">島</span>輩，直蟲吟草間耳。<br/>
　　莆陽鄭景韋曰：李謫仙詩中龍也，矯矯焉不受約束。杜子美則麟遊靈囿，鳳鳴朝陽，自是人間瑞物。二豪所得，殆不可以優劣論也。<br/>
　　楊維楨鐵崖曰：詩之教尚矣，虞廷載歌，君臣之道合。五子有作，兄弟之義彰。<span class="book-name">關雎</span>首夫婦之匹，<span class="book-name">小旻</span>全父子之恩。采於國風而被諸樂歌，所以養人心，厚天倫，移風易俗之具，實在於是。後世<span class="book-name">風</span>變而<span class="book-name">騷</span>，<span class="book-name">騷</span>變而<span class="book-name">選</span>，流雖遠，而源尚根於是也。魏晉而下，其教幾熄矣。及李唐之盛，士以詩命世者殆有數家，尚有襲六代之弊者。老杜氏慨然興起，攬千載既墜之緒，陳古諷今，言詩者宗為一代詩史。下洗哇淫，上薄<span class="book-name">風</span><span class="book-name">雅</span>，使海內曉然，復知有<span class="book-name">三百篇</span>之旨。議論杜氏之功者，謂不在<span class="book-name">騷</span>之下。噫，比世末學，咸知誦少陵之詩矣，而弗求其旨義之所從出，則又徇末失本，與六代之弊同。<small about="#mwt192" typeof="mw:Transclusion">出<span class="book-name">詩史宗要序</span>，故友陳自舜抄示。</small><br/>
　　李東陽<span class="book-name">麓堂詩話</span>曰：長篇中須有節奏，有操有縱，有正有變，若平鋪穩布，雖多無益。唐詩類有委曲可喜之處，惟杜子美頓挫起伏，變化不測，可駭可愕，蓋其音響與格律正相稱。回視諸作，皆在下風。然學者不先得唐調，未可遽為杜學也。　杜五七言古詩，多用側韵，如<span class="book-name">玉華宮</span>、<span class="book-name">哀江頭</span>等篇，其音調起伏頓挫，獨為矯絕。　古律詩各有音節，然皆限於字數，求之不難。惟樂府長短句，初無定數，最難調疊，然亦有自然之聲。古所謂聲依永者，謂有長短之節，非徒永也，故隨其長短，皆可以播之律呂，而其太長太短之無節者，則不足以為樂。若往復諷詠，久而自有所得，得之於心而發之乎聲，則雖千變萬化，如珠之走盤，自不越乎法度之外矣。如李太白<span class="book-name">遠别離</span>、杜子美<span class="book-name">桃竹杖</span>，皆極其操縱，曷嘗按古人聲調，而和順委曲乃如此。固初學所未到，然學而未至於是，亦未可與言詩也。　韓蘇詩雖俱出入規格，而蘇尤甚。蓋韓得意時，自不失唐詩聲調，如<span class="book-name">永貞行</span>，固有杜意，而選者不之及，何也。楊士弘乃獨以韓與李杜為三大家，不敢選，蓋亦有所見耶。<br/>
　　江盈科<span class="book-name">雪濤詩評</span>云：子美作詩之時，即有意於傳世。觀其詩曰：「<a class="source" href="c11_du_shi_xiang_zhu__si_ku_quan_shu_ben__juan10.xhtml#jiang_shang_zhi">為人性僻耽佳句，語不驚人死不休</a>」，至蘇子瞻，亦云「生前富貴，死後文章」，蓋皆知其詩之必傳於後也。　又曰：李青蓮是快活人，當其得意時，斗酒百篇，無一語一字不是高華氣象。及流竄夜郎後，作詩甚少，當由興趣消索。杜少陵是固窮之士，平生無大得意事，中間兵戈亂離，饑寒老病，皆其實歷，而所閱苦楚，都於詩中寫出，故讀少陵詩，即當得少陵年譜看。<br/>
　　程棨<span class="book-name">三柳軒雜識</span>云：老杜詩如董仲舒策，句句典雅，堪作題目。餘人詩非不佳，但可命題者終少耳。好詩與好句，正自不同。　文人自是好採取，韓文杜詩，號不蹈襲者，然無一字無來處，乃知世間所有好句，古人皆已道之，能者時復暗合孫吳耳。大扺文字中，自立語最難，用古人語又難，須是用古而不露筋骨。<br/>
　　劉仕義<span class="book-name">新知錄</span>曰：昔人謂詩有别才，非關學也，誠然矣。又謂詩有别趣，非關理也，則殊未是。杜詩所以為唐詩冠冕者，以理勝也。彼以風容色澤，放蕩情懷為高，而吟寫性靈為流連光景之辭者，豈足以語<span class="book-name">三百篇</span>之旨哉。<br/>
　　<small about="#mwt193" typeof="mw:Transclusion">按杜詩云「<a class="source" href="c15_du_shi_xiang_zhu__si_ku_quan_shu_ben__juan14.xhtml#yuan_zhong_wan_qing_huai_xi_guo_mao_she">浣花溪裏花饒笑，肯信吾兼吏隱名</a>」，又云「<a class="source" href="c22_du_shi_xiang_zhu__si_ku_quan_shu_ben__juan21.xhtml#ma_du">巡簷索共梅花笑，冷蕊疏枝半不禁</a>」，所謂趣不關理也。</small><br/>
　　釋普文<span class="book-name">詩論</span>云：老杜之詩，備於衆體，是為詩史。近世所論，東坡長於古韻，豪邁大度。魯直長於律詩，老健超邁。荊公長於絕句，閒暇清癯。其各一家也。<br/>
　　陳繹曾<span class="book-name">詩譜</span>云：劉琨、盧諶，忠義之氣自然形見，非有意於詩也。杜子美以此為根本。　謝靈運以險為主，以自然為工，李杜深處，多取此。　六朝文氣衰緩，惟劉越石、鮑明遠有西漢氣骨，李杜筋骨取此。<br/>
　　王世貞元美曰：杜詩强力宏蓄，開闔排宕，然不無利鈍。其於五古，自云「<a class="source" href="c18_du_shi_xiang_zhu__si_ku_quan_shu_ben__juan17.xhtml#zong_wu_sheng_ri">熟精<span class="book-name">文選</span>理</a>」。<span class="book-name">選</span>體中高者，蘇李無論，已子建而下，如太冲、士衡、元亮、康樂、明遠、玄暉，皆清絕滔滔，芊綿流麗。而杜長篇，曼衍拖沓，何於<span class="book-name">選</span>體殊不類乎。恐自<span class="book-name">壯遊</span>、<span class="book-name">玉華宮</span>、<span class="book-name">夢李白</span>、前後<span class="book-name">出塞</span>、<span class="book-name">田父泥飲</span>、<span class="book-name">湯東靈湫</span>諸篇外，不可多得矣。惟七言歌行，跌宕夭矯，淋漓悲壯，令讀者飄飄欲仙，此為絕唱。　五七言絕句，李青蓮、王龍標，最稱擅場，為有唐絕唱，少陵雖工力悉敵，風韻殊不逮也。惟「<a class="source" href="c11_du_shi_xiang_zhu__si_ku_quan_shu_ben__juan10.xhtml#jin_cheng_si_guan_ri">錦城絲管日紛紛</a>」一首，譏花卿僭逼，含蓄不露，極得風人之體。當時妓女獨以此入歌，可謂真誠實契矣。　太白不成語者少，老杜不成語者多，如「<a class="source" href="c21_du_shi_xiang_zhu__si_ku_quan_shu_ben__juan20.xhtml#you_cheng_wu_lang">無食無兒</a>」、「<a class="source" href="c9_du_shi_xiang_zhu__si_ku_quan_shu_ben__juan08.xhtml#cong_ren_mi_xiao_hu_sun_xu_ji">舉家聞若欬</a>」及「<a class="source" href="c6_du_shi_xiang_zhu__si_ku_quan_shu_ben__juan05.xhtml#shu_huai-n871">麻鞋見天子</a>」，「<a class="source" href="c6_du_shi_xiang_zhu__si_ku_quan_shu_ben__juan05.xhtml#bei_zheng-n910">垢膩脚不襪</a>」之類，凡看二公詩，不必病其累句，亦不必曲為之護，正使瑕瑜不掩，亦是大家。　子美晚年詩，信口衝出，啼笑雅俗，皆中音律，更不宜以清空流麗，風韻姿態求之。但後人效顰，便學為一種生澀險拗之體，所謂不畫人物而畫鬼魅者矣。　太白五言沿洄魏晉，樂府出入齊梁，近體周旋開寶，獨絕句超然自得，冠古絕今。子美五言，<span class="book-name">北征</span>、<span class="book-name">述懷</span>、<span class="book-name">新婚</span>、<span class="book-name">垂老</span>等作，雖格本前人，而調由己創，五七言律，廣大悉備。上自垂拱，下逮元和，宋人之蒼，元人之綺，靡不兼總，故古體則脱棄陳規，近體則兼該衆善，此杜所獨長也。　太白筆力變化，極於歌行。少陵筆力變化，極於近體。李變化在調與辭，杜變化在意與格。然歌行無常矱，易於錯綜。近體有定規，難於伸縮。調辭超逸，驟如駭耳，索之易窮。意格精深，始若無奇，繹之難盡，此其微不同者也。　升庵駁宋人詩史之說，而并譏少陵云：「詩之為體，皆意在言外，使人自悟。至變風變雅，尤為含蓄，言之者無罪，聞之者足以戒。如刺淫亂，則曰『雝雝鳴雁，旭日始旦』，不必曰『<a class="source" href="c3_du_shi_xiang_zhu__si_ku_quan_shu_ben__juan02.xhtml#li_ren_xing-n695">慎莫近前丞相瞋</a>』也。憫流民，則曰『鴻雁於飛，哀鳴嗷嗷』，不必曰『<a class="source" href="c16_du_shi_xiang_zhu__si_ku_quan_shu_ben__juan15.xhtml#bai_di">千家今有百家存</a>』也。傷暴斂，則曰『維南有箕，載翕其舌』，不必曰『<a class="source" href="c16_du_shi_xiang_zhu__si_ku_quan_shu_ben__juan15.xhtml#bai_di">哀哀寡婦誅求盡</a>』也。敘饑荒，則曰『牂羊羵首，三星在罶』，不必曰『<a class="source" href="c8_du_shi_xiang_zhu__si_ku_quan_shu_ben__juan07.xhtml#chui_lao_bie-n1031">幸有牙齒存，所悲骨髓乾</a>』也。杜詩之含蓄蘊藉者多矣，宋人不能學，至於直陳時事，類於訕訐，乃其下乘。宋人撰出詩史二字，以誤後人，如詩可兼史，則<span class="book-name">尚書</span>、<span class="book-name">春秋</span>可以并省乎」。余按：<span class="name">用修</span>此言，甚辨而覈，不知其嚮所稱者，皆指興比耳。夫詩固有賦，以述情切事為主，不盡含蓄也。語荒而曰「周餘黎民，靡有子遺」，勸樂而曰「宛其死矣，他人入室」，譏失儀而曰「人而無禮，胡不遄死」，刺聽讒而曰「豺虎不受，投畀有北」。若出少陵口，用修不知如何貶駁矣。<br/>
　　王世懋敬美曰：今人作詩，必入故事。有持清虛之說者，謂盛唐詩即景造意，何嘗有此，是則然矣，然亦一家言，未盡古今之變也。古詩，兩漢以來，曹子建出而始為宏肆，多生情態，此一變也。自此作者，多入史語，然不能入經語。謝靈運出而<span class="book-name">易</span>辭<span class="book-name">莊</span>語，無所不為用矣。剪裁之妙，千古為宗，又一變也。中間<span class="name">何</span><span class="name">庾</span>加工，<span class="name">沈</span><span class="name">宋</span>增麗，而變態未極，七言猶以閒雅為致。杜子美出，而百家裨官，都作雅音，馬浡牛溲，咸成鬱致，於是詩之變極矣。子美之後，而欲令人毁靚籹，張空拳，以當市肆萬人之觀，必不能也。其援引不得不日加繁盛，然病不在故事，顧所以用之何如耳。善使故事者，勿為故事所使，如禪家云轉<span class="book-name">法華</span>勿為<span class="book-name">法華</span>轉。使事之妙，在有而若無，實而若虛，可意悟不可言傳，可力學得不可倉卒得也。宋人使事最多，而最不善使，故詩道衰。我朝越宋繼唐，正以有豪傑數輩，得使事三昧耳。第恐二十年後，必有厭而掃除者，則其濫觴末弩為之也。　杜詩七言律之有拗體，猶詩之有變風變雅乎。少陵故多變態，但其詩有深句，有雄句，有老句，有秀句，有麗句，有險句，有拙句，有累句，後世以為大家，特高於盛唐者，以其有深句、雄句、老句也，而終為不失其為盛唐者，以其有秀句、麗句也。淺率者往往薄之，則以其有險句、拙句、累句耳，不知其愈險愈老，正是此老獨得處，故不足難之，而獨拙累之句，不能為掩瑕也。　子美集中，賀奇、仝癖、郊寒、島瘦、元輕、白俗，無所不有，此真杜詩也。今人徒拾其高聲硬語，以為真杜，愈近愈遠矣。　以古詩為律詩，其調自高，太白、浩然所長，儲侍御亦多此體。以律詩為古詩，其格易卑，雖子美不免也。然子美古詩，有挾<span class="book-name">風</span><span class="book-name">雅</span>之趣，短曹劉之牆者，今人耳視夢語，乃謂無古詩耳。<br/>
　　李攀龍于鱗曰：古詩妙在形容，水月鏡花，言外之言，宋以後則直陳之矣。求工於句字，心勞而日拙矣。枚氏<span class="book-name">七發</span>，非必於七也，文渙而成七，後之作者，非七而必於七，然皆俳語也。惟少陵見道過於退之，如「<a class="source" href="c5_du_shi_xiang_zhu__si_ku_quan_shu_ben__juan04.xhtml#su_duan_xue_fu_yan_jian_xue_hua_zui_ge-n816">文章有神交有道</a>」、「<a class="source" href="c18_du_shi_xiang_zhu__si_ku_quan_shu_ben__juan17.xhtml#bai_xiao">白小群分命</a>」、「<a class="source" href="c11_du_shi_xiang_zhu__si_ku_quan_shu_ben__juan10.xhtml#chun_ye_xi_yu">隨風潛入夜</a>」、「<a class="source" href="c11_du_shi_xiang_zhu__si_ku_quan_shu_ben__juan10.xhtml#jiang_ting">水流心不競</a>」、「<a class="source" href="c3_du_shi_xiang_zhu__si_ku_quan_shu_ben__juan02.xhtml#pei_zheng_guang_wen_you_he_jiang_jun_shan_lin_shi_shou-n694">出門流水住</a>」等句，皆是道也，悟者得之。<br/>
　　張綖南湖<span class="book-name">杜詩五言選序</span>曰：有元宗工，首稱范楊。楊仲弘編輯<span class="book-name">唐音</span>，詩家到今宗之，然不及李杜大家。清江范德機先生批選杜詩，共三百十一篇，皆精深高古之作，蓋欲合葩經之數，標點分節，悉有深意。太史公云：古者詩三千餘篇，孔子刪之，為三百五篇，皆弦歌之，以求合<span class="book-name">韶</span>、<span class="book-name">武</span>、<span class="book-name">雅</span>、<span class="book-name">頌</span>之音。然則清江杜選，其亦有志求合於斯耶。惜世罕見其編，余家藏舊本，暇日為訂其舛訛，釋其大義，刻之郡齋，用貽同志。觀者精思妙悟，觸類而長之，由清江之意而逆杜子之志，以上溯<span class="book-name">三百篇</span>之旨，詩道盡在是矣。<br/>
　　四明<span class="name">沈明臣嘉則</span>嘗言：今人多稱李杜，率無定品。余謂李如春草秋波，無不可愛，然注目易盡耳。至如老杜，如堪輿中然，太山喬嶽，長河巨海，纖草穠花，怪松古柏，惠風微波，嚴霜烈日，何所不有。吾當李則雁行，當杜則北面，聞者驚愕。<br/>
　　四明屠隆長卿曰：王元美謂少陵集中，不啻有數摩詰，此語誤也。少陵沈雄博大，多所包括，而獨少摩詰之冲然幽適，冷然獨往，此少陵生平所短也。少陵慷慨深沈，不除煩熱。摩詰參禪悟佛，心地清涼。胸次原自不同。　或謂杜萬景皆實，李萬景皆虛，乃右實而左虛，遂謂李杜優劣在虛實之間。　顧詩有虛有實，有虛虛，有實實，有虛而實，有實而虛，並非錯出，何可端倪。且杜若<span class="book-name">秋興</span>諸篇，託意深遠，如<span class="book-name">畫馬行</span>神情横逸，直將播弄三才，鼓鑄群品，安在其萬景皆實。而李如<span class="book-name">古風</span>數十首，感時託物，慷慨沈著，安見其萬景皆虛。或又謂唐人惟少陵兼雅俗文質，無所不有，其最可喜者，不避粗硬，不諱樸野。余謂老杜大家，言其兼雅俗文質，無所不有，是矣。乃其所以壇場當時，稱雄百代者，則多得之悲壯瑰麗，沈鬱頓挫，至其不避粗硬，不諱樸野，固云無所不有，亦其資性則然，老杜所稱擅場，正不在此。<br/>
　　胡應麟<span class="book-name">元瑞詩藪</span>曰：六代則公幹之峭，嗣宗之遠，元亮之冲，太冲之逸，士衡之穠，靈運之清，明遠之俊，玄暉之麗，皆其至也。兼之者，陳思也。唐人則王楊之繁富，陳杜之孤高，沈宋之精工，儲孟之閒曠，高岑之渾厚，王李之風華，昌齡之神秀，常建之幽玄，雲卿之古蒼，任華之拙樸，皆所專也。兼之者，杜也。　謝靈運謂東阿才擅八斗，元微之謂少陵集大成，夫使子建與應劉並列，拾遺與二孟齊肩，可乎。名家大家，固當有辨。<br/>
　　郝敬仲輿<span class="book-name">杜詩題辭</span>曰：唐人詩取音律宏暢，辭彩高華，不涉事理，不關典要，清空罔象，如林風水月者，别冊所錄，即其佳篇也。若程以古義，好濫淫志，燕女溺志，促數煩志，敖僻驕志，唐詩皆有之，非盡温柔敦厚性情之正。惟杜少陵，在唐人中砥節固窮，忠義自許，故其為詩感慨憂時，根柢性情，非徒嘲風弄月而已也。余初就外傅，先君命每夕誦杜詩一章，時年甫齔，已知有杜陵老翁，勃勃向往矣。　子美才富學博，其為近體長篇，多至千言，而氣力愈壯，稱擅場矣。然詩家妙義，正不在多，且如<span class="book-name">麟趾</span>、<span class="book-name">甘棠</span>，每章十餘字，漢高<span class="book-name">大風</span>二十三字，傾動千古。自<span class="book-name">三百篇</span>一變為辭，再變為賦，汎濫旁薄，感慨蘊藉，盡露于古風。故天真爛然，才思壯浪豪舉，發于近體，五七言者足矣。若夫長律娓娓，秖足當其富有，無關性情，蓋詩至近體，不免雕琢，更加湊砌，雖堆金積玉，興味已盡，而葛藤蔓延，甚覺無謂。故余於長律，不甚解頤，今錄其最著有風韻逸趣者，以備一體，學詩之要，姑不須此。　詩家絕句，如單絲孤竹，短調獨唱，清婉流麗，方為當家。子美材大，如鏞鐘賁鼓，不作錚錚細響，故絕句少，而瀟灑疏俊者尤不可多得。如此十餘首，格調既高，風韻又妙，亦足空唐人矣，夫豈在多。<br/>
　　錢謙益<span class="book-name">箋杜總論</span>：呂汲公大防作<span class="book-name">杜詩年譜</span>，謂次第其出處之歲月，略見其為文之時，得以考其辭力，少而鋭，壯而肆，老而嚴者如此。汲公之意善矣，亦約略言之耳。後之為年譜者，紀年繫事，互相排纘，梁權道、黃鶴、魯訔諸家，用以編次後先，年經月緯，若親與子美游從，而藉記其筆札者。其無可援據，則穿鑿其詩之片言隻字，而曲為之說，亦近于愚矣。今據吳若本，識其大略，某卷為天寶未亂作，某卷為居秦州、居成都、居夔州作。某紊亂失次者，略為詮訂，而諸家曲說，一切削去。　子美與高、李游梁、宋、齊、魯，在天寶初太白放還之後，而<span class="book-name">譜</span>繫于開元二十五年，故諸家因之耳。<span class="book-name">舊史</span>載高適代崔光遠為成都尹，<span class="book-name">譜</span>以為攝也，遂大書于上元二年曰：十月，以蜀州刺史高適攝成都。唐制，節度使闕，以行軍司馬攝知軍府事，未聞以刺史也。元微之<span class="book-name">墓誌</span>載嗣子宗武，<span class="book-name">譜</span>以宗文為早世也，遂大書于大曆四年曰：夏，復回潭州，宗文夭。按樊晃<span class="book-name">小集序</span>，子美歿後，宗文尚漂寓江陵也。若此之類，則愚而近於妄矣。　杜詩昔號千家注，雖不可盡見，亦略具於諸本中，大抵蕪穢舛陋，如出一轍。其彼善於此者三家。趙次公以箋釋文句爲事，邊幅單窘，少所發明，其失也短。蔡夢弼以捃摭子傳爲博，泛濫踳駮，昧於持擇，其失也雜。黃鶴以考訂史鑑爲功，支離割剝，罔識指要，其失也愚。余於三家，截長補短，略存什一而已。注家錯繆，不可悉數，略舉數端，以資隅反。<br/>
　　一曰僞託古人。<small typeof="mw:Transclusion">世所傳僞蘇注，朱文公云：「閩中鄭昂爲之也」。宋人注太白詩，卽引僞杜注以注李，而類書多誤引爲故實。如<span class="book-name">贈李白</span>詩「何當拾瑶草」，注載東方朔與友人書，元人編<span class="book-name">真仙通鑑</span>，近時人編尺牘書記，并載入矣。洪容齋謂疑誤後生者，此也。又注家所引<span class="book-name">唐史拾遺</span>，唐無此書，亦出諸人僞撰。</small><br/>
　　一曰僞造故事。<small typeof="mw:Transclusion">本無是事，反用杜詩見句，增減其文，而傅以前人之事。如僞蘇注，碧山學士之爲張褒，一錢看囊之爲阮孚，昏黑上頭之爲常琮全是也。蜀人師古注尤可恨，王翰卜鄰，則造杜華母命華與翰卜鄰之事。焦遂五斗，則造焦遂口吃，醉後雄談之事。流俗互相引據，疑誤弘多。</small><br/>
　　一曰傅會前史。<small typeof="mw:Transclusion">注家引用前史，真偽互雜。如王羲之未嘗守永嘉，而曰庭列五馬。向秀在朝本不任職，而曰繼杜預鎮荊。此類如盲人瞽說，不知何所來自，而注家猶傳之。 </small><br/>
　　一曰偽撰人名。<small typeof="mw:Transclusion">有本無其名，而偽撰以實之者。如衛八處士之為衛賓，惠、荀之為惠昭、荀珏，向卿之為向詢是也。有本非其人，妄引以當之者，如韋使君之為韋宙，馬將軍之為馬璘，顧文學之為顧況，蕭丞相之為蕭華，己公之為齊己是也。至「前年渝州殺刺史」一首，注家妄撰渝、遂刺史及叛賊之名，而單復<span class="book-name">讀杜愚得</span>，遂繫之於譜，尤為可笑。</small><br/>
　　一曰改竄古書。<small typeof="mw:Transclusion">有引用古文而添改者，如慕容寶樗蒲得盧，添「袒跣大叫」四字。<span class="book-name">赭白馬賦</span>用「品蓻驍騰」爲句，而<span class="book-name">蜀都賦</span>「觴以縹青，一醉累月」，斷裂上下文，以就蜀酒之句也。有引用古詩而竄易者，如庾信「蒲城桑葉落」，改爲「蒲城桑落酒」。陸機「佳人眇天末」，改爲「凉風起天末」是也。此類文義違反，大誤後學。然而爲之者，亦愚且陋矣。</small><br/>
　　一曰顛倒事實。<small typeof="mw:Transclusion">有以前事爲後事者，如<span class="book-name">白絲行</span>以爲刺竇懷貞，蕭京兆以爲哀蕭至忠是也。有以後事爲前事者，如<span class="book-name">悲青坂</span>而以爲鄴城之役，雍王節制而以爲朱滔、李懷仙之屬是也。</small><br/>
　　一曰强釋文義。<small typeof="mw:Transclusion">如「掖垣竹埤梧十尋」，解之曰：垣之竹，埤之梧，長皆十尋。有此句法乎。如「九重春色醉仙桃」，解之曰：入朝飮酒，其色如春。有此文理乎。此類皆足疑誤末學。</small><br/>
　　一曰錯亂地里。<small typeof="mw:Transclusion">如注龍門，旁引<span class="book-name">禹貢</span>之龍門，不辨其在雒陽也。注土門、杏園，概舉長安之土門、杏園，不辯其在河南也。注馬邑，概舉雁門之馬邑，不辯其在成州也。諸家惟黃鶴頗知援據，惜其不曉決擇耳。</small><br/>
　　自宋以來，學杜詩者莫不善於黃魯直，評杜詩者莫不善於劉辰翁。魯直之學杜也，不知杜之真脉絡，所謂前輩飛騰，餘波綺麗者，而擬議其橫空排奡，奇句硬語，以爲得杜衣鉢，此所謂旁門小徑也。辰翁之評杜也，不識杜之大家數，所謂鋪陳終始，排比聲韻者，而點綴其尖新儁冷，單詞隻字，以爲得杜骨髓，此所謂一知半解也。弘正之學杜者，生吞活剥，以尋扯爲家當，此魯直之隔日瘧也，其黠者又反脣於西江矣。近日之評杜者，鉤深抉異，以鬼窟爲活計，此辰翁之牙後慧也。其橫者并集矢於杜陵矣。<br/>
　　余之注杜，未能盡發也，其大意則見于此。宋人詞話，以蜀人<span class="book-name">將進酒</span>爲少陵作者，蔡夢弼詩注載王維畫子美騎驢醉圖，并子美斷句詩。至于鄭虔愈瘧之説，文宗斧臂之戲，李觀墳土之辨，韓愈<span class="book-name">摭遺</span>之詩，皆委巷小人流傳之語，君子所不道也。飯顆山頭一詩，雖出于孟棨<span class="book-name">本事</span>，而以謂譏其拘束，非通人之譚也，吾亦無取焉。<br/>
　　朱鶴齡<span class="book-name">杜詩輯註序</span>曰：經云「詩言志」，志者，性情之統會也。性情正矣，然後因事以緯思，役才以適分，隨感以赴節，雖有時悲愁憤激，怨誹刺譏，仍不戾温厚和平之旨。不然則靡麗而失之淫，流灕而失之宕，雕鏤而失之瑣，繁音促節而失之噍殺，綴辭逾工，離本逾遠矣。子美之詩，惟得性情之至正而出之，故其發於君父友朋，家人婦子之際者，莫不有敦篤倫理，纏綿筦結之意。極之履荊棘，漂江湖，困頓顛躓，而拳拳忠愛不少衰。自古詩人，變不失貞，窮不隕節，未有如子美者，非徒學為之，其性情為之也。子美沒已千年，而其精誠之照古今，殷金石者，時與天地之噫氣，山水之清音，嶒𡵓響答於溟涬澒洞，太虛寥廓之間。學者誠能澄心祓慮，正己之性情，以來遇子美之性情，則崆峒仙仗之思，茂陵玉碗之感，與夫杖藜丹壑，倚櫂荒江之態，猶可儼然晤其生面而揖之同堂，不必以一二隱語僻事，耳目所不接者為疑也。夫詩有可解者，有不可解者，指事陳情，意含風諭，此可解者也。託物假象，興會適然，此不可解者也。不可解而强解之，日星動成比擬，草木亦涉瑕疵，譬諸圖罔象而刻空虛也。可解而不善解之，前後貿時，淺深乖分，欣忭之語反作誚譏，忠剴之詞幾鄰懟怨，譬諸玉題珉而烏轉舄也。二者之失，注家多有，兼之偽撰假託，貽誤後人，鼓說支離，襲沿日久，萬丈光燄，化作百重雲霧矣。今為剪其繁蕪，正其謬亂，疏其晦塞，諮諏博聞，網羅秘卷，斯亦古人實事求是之指，學者所當津逮其中也。<br/>
　　柴紹炳虎臣論杜詩七律曰：詩之有七言律，始於唐也。唐以前，若梁簡文、周庾信、陳江總、隋陳子良，各有七言儷句，以八為斷，即樂府古風，而近體源流，濫觴於此。唐初祖構，正名為律，取其聲調穩叶，氣色鮮華，若沈雲卿、杜必簡、宋延清輩，當時號為擅場，嗣是<span class="name">李</span><span class="name">韋</span><span class="name">燕</span><span class="name">許</span>，黼黻相繼。但<span class="dynasty">武德</span><span class="dynasty">神龍</span>之間，篇多應制，金粉習勝，臺閣氣多，體則襲而少變，響亦凝而未流。迨<span class="dynasty">開元</span><span class="dynasty">天寶</span>以還，茹六朝之華而去其靡，本初唐之莊而化其滯，于是風格遒上，音節諧會，色理必工，旨趣俱遠。如王維、李頎、岑參、高適諸公，並臻其妙，號曰盛唐，斯實古今詣絕矣，然隋珠和璧，人不數首。杜少陵獨以魁傑之才，攄其蘊憤之氣，揮斥百代，包舉衆家。集中七律，亡慮數什伯首，大扺謝膚澤而敦骨力，厭俳儷而尚矜奇，勢取矯厲，意主樸真，沈著有餘，流逸不足。彼雖雄視千古，間參長律之變調矣。夫長律既屬緣情，尤貴合調，婉轉深穩，音流管絃，務極天然，故杜氏卓然作者，難乎折衷也。然就厥體而辨之，亦有工拙利鈍，如<span class="book-name">秋興</span>、<span class="book-name">諸將</span>、<span class="book-name">詠懷古跡</span>、<span class="book-name">恨别</span>、<span class="book-name">退朝</span>、<span class="book-name">宿府</span>、<span class="book-name">野老</span>、<span class="book-name">南鄰</span>、<span class="book-name">玉臺觀</span>、<span class="book-name">藍田莊</span>、<span class="book-name">崔氏草堂</span>、<span class="book-name">弟觀赴藍田</span>、<span class="book-name">曲江對酒</span>、<span class="book-name">暮歸</span>、<span class="book-name">登高</span>、<span class="book-name">十二月一日</span>、<span class="book-name">小寒食舟中</span>、<span class="book-name">九日</span>、<span class="book-name">至日遣興</span>次首、<span class="book-name">閣夜</span>、<span class="book-name">返照</span>、<span class="book-name">黃草</span>、<span class="book-name">登樓</span>、<span class="book-name">野望</span>、<span class="book-name">吹笛</span>、<span class="book-name">賓至</span>、<span class="book-name">客至</span>、<span class="book-name">嚴公枉駕</span>、<span class="book-name">和裴廸</span>、<span class="book-name">送李八秘書</span>、<span class="book-name">送韓十四江東</span>、<span class="book-name">長沙送李十一銜</span>、<span class="book-name">贈韋七贊善</span>諸首，或遒麗精深，或沈雄悲壯，或真至雋永，或曠逸清疏，咸稱傑構。其他率爾成篇，漫然屬句，予嘗覽而摘之，中有近鄙淺者，如「<a class="source" href="c22_du_shi_xiang_zhu__si_ku_quan_shu_ben__juan21.xhtml#ti_bai_xue_shi_mao_wu">富貴必從勤苦得，男兒須讀五車書</a>」，有近輕遫者，如「<a class="source" href="c7_du_shi_xiang_zhu__si_ku_quan_shu_ben__juan06.xhtml#qu_jiang_er_shou-n944">酒債尋常行處有，人生七十古來稀</a>」，有近濡滑者，如「<a class="source" href="c15_du_shi_xiang_zhu__si_ku_quan_shu_ben__juan14.xhtml#bo_men">聞道雲安麯米春，纔傾一盞即醺人</a>」，有近纖巧者，如「<a class="source" href="c6_du_shi_xiang_zhu__si_ku_quan_shu_ben__juan05.xhtml#la_ri-n922">侵凌雪色還萱草，漏洩春光有柳條</a>」，有近粗硬者，如「<a class="source" href="c11_du_shi_xiang_zhu__si_ku_quan_shu_ben__juan10.xhtml#jiang_shang_zhi">為人性僻耽佳句，語不驚人死不休</a>」，有近酸腐者，如「<a class="source" href="c19_du_shi_xiang_zhu__si_ku_quan_shu_ben__juan18.xhtml#chi_jia">炙背可以獻天子，美芹由來知野人</a>」，有近平鈍者，如「<a class="source" href="c11_du_shi_xiang_zhu__si_ku_quan_shu_ben__juan10.xhtml#wang_shi_qi_shi_yu">繡衣屢許攜家醞，皂蓋能忘折野梅</a>」，有近徑露者，如「<a class="source" href="c22_du_shi_xiang_zhu__si_ku_quan_shu_ben__juan21.xhtml#ren_ri_er_shou">此日此時人共得，一談一笑俗相看</a>」，有近沾滯者，如「<a class="source" href="c23_du_shi_xiang_zhu__si_ku_quan_shu_ben__juan22.xhtml#qing_ming_er_shou">寂寂繫舟雙下涙，悠悠伏枕左書空</a>」。凡此，皆杜律之病，瑕瑜固不相掩，正在學者之善擇耳。　杜詩不避粗硬，不嫌朴質，而其氣魄精彩，時流露于行間。近世李獻吉摹倣杜詩，氣體相近，但多任心率筆，風韻何存。如萬事寸心，拙而無味。酒朋棋伴，俗而傷雅。及捩風拖雨，打鼓鳴鑼，俱墮惡道矣。故子美矯唐而過者也，獻吉學杜而甚者也。<br/>
　　盧世㴶<span class="book-name">紫房餘論</span>曰：五言律，至盛唐諸家，而聲音之道極矣，然未有富如子美者。既富矣，又有用也，感天地，動鬼神，訏謨定命，遠猷辰告，蒿目時艱，勤恤民隱，主文而譎諫，言者無罪，聞之者足以戒，此所謂有用之文章也。若夫好色則為<span class="book-name">國風</span>，怨誹則為<span class="book-name">小雅</span>，直於今體數十字內，自鑄<span class="book-name">離騷</span>，洋洋乎盈耳哉。　杜詩遠慮深憂，固其獨攜之懷抱，即託物寄言，亦其全副之精神，往往愁處令人悲涼欲絕，快處令人歌舞不休。又有乍看無端，尋思有謂，就不阡不陌中，而條理指歸，一一可按者。又有興言在此，寓意在彼，就尋常尺幅內而涵融籠罩，蕩蕩難名者。準繩最密，神理縱横，淘練極清，奇葩煥發，分明古訓，降作律詩，以至造化權輿，陰陽昏曉，飛潛動植，表裏精粗，但經弱毫微點，靡不真色畢呈，所云「<a class="source" href="c1_du_shi_xiang_zhu__si_ku_quan_shu_ben__juan01.xhtml#zeng_feng_wei_zuo_cheng_zhang-n621">下筆如有神</a>」，良非妄語。　排律是詩中别體，在少陵猶為餘事。原其執筆伸紙，初無鬥富取盈之心，全局既審，段落斯分，縱横開闔，任其所止而休焉，自六韻以至百韻，無不可者。試從容研玩，翻覺鋒發韻流之際，暗有空翠撲人，冲襟相照，盡洗排當陋習，殆由天授，非人力也。　天生太白、<span class="name" title="王昌齡">少伯</span>，以主絕句之席。勿論有唐三百年，兩人為政，亘古今來，無復有驂乘者矣。子美恰與兩公同時，又與太白同遊，乃恣其崛强之性，頹然自放，獨成一家，可謂巧於用拙，長於用短，精於用粗，婉於用戅者也。　子美最儻宕，自表其能，上之天子，謂沈鬱頓挫，隨時敏捷，<span class="name">揚雄</span><span class="name">枚皋</span>，尚可企及。自東方朔以來，斯趣僅見。載觀其<span class="book-name">詠懷</span>、<span class="book-name">壯遊</span>諸作，自謂許身稷契，致君堯舜，脱略時輩，結交老蒼，放蕩齊趙間，春歌冬獵，酣視八極，與高李登單父臺，感慨駿骨龍媒，賦詩流涕，上嘉呂尚傳說之事，至於閨房兒女悲歡，細碎情狀，盡寫入<span class="book-name">北征</span>篇中，參伍錯雜，不復知有旁觀。固是筆端有膽，亦由眼㡳無人，古之狂也肆，子美有焉。<br/>
　　黃生白山<span class="book-name">杜詩說</span>曰：看杜詩，如看一處大山水。讀杜律，如讀一篇長古文。其用意之深，取境之遠，制格之奇，出語之厚，非設身處地，若與公周旋於花溪草閣之間，親陪其杖屨，熟聞其謦欬，則作者之精神不出，閱者之心孔亦不開。　杜詩所以集大成者，以其上自<span class="book-name">騷</span><span class="book-name">雅</span>，下迄齊梁，無不咀其英華，探其根本，加以五經三史，博綜貫穿，如五都列肆，百貨無所不陳，如大將用兵，所向無不如意。材之所取者博，而運以微茫窈渺之思。力之所自負者宏，而寓以沈鬱頓挫之旨。以言乎大則含元氣，以言乎細則入無倫，以言乎天地之間則備矣。此所以兼前代之制作，而為斯道之範圍也與。　李杜齊名，古今不敢軒輊。予謂太白才由天縱，故能以其高，敵子美之大耳。至論其胎骨，則「<a class="source" href="c1_du_shi_xiang_zhu__si_ku_quan_shu_ben__juan01.xhtml#chun_ri_yi_li_bai-n606">清新庾開府，俊逸鮑參軍</a>」，杜之目李，確不可易，豈與攀屈宋而駕曹劉者可同日論哉。　杜公近體分二種，有極意經營者，有不煩繩削者。極意經營，則自破萬卷中來。不煩繩削，斯真下筆有神助矣。夔州以前，夔州以後，二種並具，乃山谷、晦翁，偏有所主，不知果以何者擬杜之心神也。　近體首主格律，傅之以色澤，運之以風神，斯登上品。乃杜公經史騷賦，盤鬱胸中，溢為近體，時覺陶鎔有未盡處。其包舉唐賢以此，其與唐賢分路揚鑣，亦以此。披沙揀金，簸糠得米，是在選者之功矣。　杜公屢上公車不第，卒以獻賦受明皇特達之知，故感慕終身不替，雖前後鋪陳時事，無所不備，於當時荒淫失國，惟痛傷而不忍譏，此臣子之禮也。說者不得公心，影響傅會，輒云有所譏切，此註杜大頭腦差失處。妄筆流傳，杜公之目將不瞑於地下矣。　憂時戀主，歎老嗟貧，處處不出此意。筆下千變不窮，其身分不可及，其才力更不可及。　高廷禮<span class="book-name">品彙</span>：「盛唐如太白、王、孟、高、岑、龍標、新鄉諸公，並列正宗，而少陵則稱為大家，居名家羽翼之上，非以其篇章浩瀚，句調恢奇，實居正變之間，特創斯目以尊異之乎」。予謂杜之所以為大家者，以其能集詩流之成也。是故杜詩中兼有諸子，諸子詩中不能兼有杜，乃使不得居正宗之列，尚非定評。予嘗欲選杜集中規調之合乎盛唐者，錄為一編，曰<span class="book-name">杜詩正宗</span>，庶詩家大統，有專屬耳。<br/>
　　張遠邇可序云：先君子嘗以少陵詩集相示曰：「此風雅之宗，光燄萬丈，讀之可以暢性靈，廣聞見，斥浮葩而豎風骨」。既卒業，窅而深，典而博，茫無所得，兼以舉子業棄去，所不飽蠹腹者僅爾。乙卯秋，風煙四起，鍵戶却掃，除經史詞賦外，凡諸子百家，稗官野乘，覆瓿片紙，罔不旁搜弘覽。而少陵固已收拾無餘，始信古人所云「無一字無來歷」非虛語也。櫛比之下，得其概矣，未得其神。研精久之，迺悟其所居何地，所際何時，所歷何職，悲憤笑樂，皆有所為而作。沈思涵泳，見有絢爛者，見有平淡者，見有雄壯者，見有超曠者，見有奔放者，見有謹嚴者，見有沈鬱頓挫者。語其格，則有偷春，有進退，有轆轤，有流水，有間字，有倒裝，有雙承，有疊句，有扇對，有各自為對，有首尾相應如古文體者。無蜂腰，無鶴膝，無懸脚，無平頭，無勦說，無雷同，千變萬化，不可紀極。如造物生人，閱古歷今，窮山際海，終無一人相似，真奇絕也。遂爾分章别句，總之則陳其大意，析之則抉其字義，當日情緒，躍然紙上，若日月經天，江河行地，無格格不可解。因歎前此註者，或拾其糠秕，或得其片臠，或任意牽合，或偽語假託，九京可作，必當俛首含冤。集中薙夷盡力，寢食出處，動必相隨，性之所近，永矢弗諼爾。<small about="#mwt202" typeof="mw:Transclusion">見<span class="book-name">杜詩會粹序</span>。</small><br/>
　　陶開虞<span class="book-name">說杜</span>曰：嘗見註杜詩者不下百餘家，大約苦於牽合附會，反晦才士風流。少陵一飯不忘君，固也，然興會所及，往往在有心無心之間，乃註者遂一切强符深揣，即夢中歎息，病裏呻吟，必曰關係朝政，反覺少陵胸中多少凝滯，沒却灑落襟懷矣。　讀詩不讀杜，學詩不學杜，是戀三家村而厭兩京，拜一拳石而忘五嶽也。抑以天分勝者近李，以學力勝者近杜，學者各自審焉可也。　子美隨地皆詩，往往見志。朝雨晚晴，慰藉草堂之寂寞。枯椶病橘，感傷寇盜之憑陵。與夫課伐木、督除䕭、修水筒、樹雞柵，勞英雄以幽事，老經濟於閒場，古今雷歎。　亂離中，骨肉之思更切，老妻幼子，弟妹諸姪，依依婉戀，正見其篤於天倫也。遠水遠山，為雲為雨，人知其為摩詰畫，右丞詩也。　不知子美以詩為畫，如「<a class="source" href="c4_du_shi_xiang_zhu__si_ku_quan_shu_ben__juan03.xhtml#ku_yu_feng_ji_long_xi_gong_jian_cheng_wang_zhi_shi-n754">群木水光下，萬家雲氣中</a>」畫雨，「<a class="source" href="c21_du_shi_xiang_zhu__si_ku_quan_shu_ben__juan20.xhtml#chao_er_shou">林疏黃葉墜，野靜白鷗來</a>」畫朝，「<a class="source" href="c16_du_shi_xiang_zhu__si_ku_quan_shu_ben__juan15.xhtml#fan_zhao">歸雲擁樹失山村</a>」畫夕，「<a class="source" href="c18_du_shi_xiang_zhu__si_ku_quan_shu_ben__juan17.xhtml#zhong_xiao">落月動沙虛</a>」畫宵，「<a class="source" href="c6_du_shi_xiang_zhu__si_ku_quan_shu_ben__juan05.xhtml#jiu_cheng_gong-n899">蒼山入百里，崖斷如杵臼</a>」畫九成宮地形，「<a class="source" href="c20_du_shi_xiang_zhu__si_ku_quan_shu_ben__juan19.xhtml#gao_dong_ceng">楚江巫峽半雲雨，清簟疏簾看奕棋</a>」畫水樓，「<a class="source" href="c13_du_shi_xiang_zhu__si_ku_quan_shu_ben__juan12.xhtml#shu">競將明媚色，偷眼豔陽天</a>」畫美人，「<a class="source" href="c8_du_shi_xiang_zhu__si_ku_quan_shu_ben__juan07.xhtml#yi_ruan_yin_ju-n1040">貧知靜者性，白益毛髮古</a>」畫高隱，「<a class="source" href="c8_du_shi_xiang_zhu__si_ku_quan_shu_ben__juan07.xhtml#su_zan_gong_fang-n1082">放逐寧違性，虛空不離禪</a>」畫遊僧，「<a class="source" href="c9_du_shi_xiang_zhu__si_ku_quan_shu_ben__juan08.xhtml#ji_zhang_shi_er_shan_ren_biao_san_shi_yun">存想青龍秘，騎行白鹿馴</a>」畫黃冠，「<a class="source" href="c11_du_shi_xiang_zhu__si_ku_quan_shu_ben__juan10.xhtml#xi_zuo_hua_qing_ge">子璋髑髏血糢糊，手提擲還崔大夫</a>」畫勇士，「<a class="source" href="c19_du_shi_xiang_zhu__si_ku_quan_shu_ben__juan18.xhtml#mu_chun_ti_rang_xi_xin_lin_cao_wu_wu_shou">細雨荷鋤立</a>」畫農，「<a class="source" href="c11_du_shi_xiang_zhu__si_ku_quan_shu_ben__juan10.xhtml#ping_ji_san_shou">竹光團野色，舍影漾江流</a>」畫幽居，「<a class="source" href="c11_du_shi_xiang_zhu__si_ku_quan_shu_ben__juan10.xhtml#man_cheng_er_shou">渚蒲隨地有，村徑逐門成</a>」畫田家，「<a class="source" href="c21_du_shi_xiang_zhu__si_ku_quan_shu_ben__juan20.xhtml#yi_dao_le_yong_huai">寒風疏草木，旭日散雞豚</a>」畫寒村，「<a class="source" href="c20_du_shi_xiang_zhu__si_ku_quan_shu_ben__juan19.xhtml#song_li_ba_mi">櫓搖背指菊花開</a>」畫行舟，「<a class="source" href="c4_du_shi_xiang_zhu__si_ku_quan_shu_ben__juan03.xhtml#zui_shi_ge-n717">燈前細雨簷花落</a>」畫夜坐，「<a class="source" href="c9_du_shi_xiang_zhu__si_ku_quan_shu_ben__juan08.xhtml#song_yuan">親朋盡一哭，鞍馬去孤城</a>」畫遠行，「<a class="source" href="c6_du_shi_xiang_zhu__si_ku_quan_shu_ben__juan05.xhtml#qiang_cun_san_shou-n908">柴門鳥雀噪，歸客千里至。妻孥怪我在，驚定還拭淚</a>」分明畫出一個亂後遠歸人，「<a class="source" href="c21_du_shi_xiang_zhu__si_ku_quan_shu_ben__juan20.xhtml#qiu_ye_wu_shou">掉頭紗帽側，曝背竹書光</a>」是畫暮景衰頹之狀，「<a class="source" href="c14_du_shi_xiang_zhu__si_ku_quan_shu_ben__juan13.xhtml#jue_ju_er_shou">遲日江山麗，春風花草香</a>」、「<a class="source" href="c7_du_shi_xiang_zhu__si_ku_quan_shu_ben__juan06.xhtml#qu_jiang_dui-n948">林花著雨胭脂濕，水荇牽風翠帶長</a>」畫春光之韶麗也，「<a class="source" href="c13_du_shi_xiang_zhu__si_ku_quan_shu_ben__juan12.xhtml#wan_he_shu_sheng_man_qian_ya_qiu_qi_gao_fu_zhou">萬壑樹聲滿，千崖秋氣高</a>」、「<a class="source" href="c21_du_shi_xiang_zhu__si_ku_quan_shu_ben__juan20.xhtml#deng_gao">風急天高猿嘯哀，渚清沙白鳥飛迴</a>」畫秋景之悲壯也，「<a class="source" href="c7_du_shi_xiang_zhu__si_ku_quan_shu_ben__juan06.xhtml#hua_yin_ye_yuan_mu_jiu_jiu_qi_niao_guo-n939">星臨萬戶動，月傍九霄多</a>」、「<a class="source" href="c18_du_shi_xiang_zhu__si_ku_quan_shu_ben__juan17.xhtml#qiu_xing">雲移雉尾開宮扇，日繞龍鱗識聖顏</a>」畫朝宁之尊嚴也，「<a class="source" href="c15_du_shi_xiang_zhu__si_ku_quan_shu_ben__juan14.xhtml#yu_miao">荒庭垂橘柚，古屋畫龍蛇</a>」、「<a class="source" href="c18_du_shi_xiang_zhu__si_ku_quan_shu_ben__juan17.xhtml#yong_huai_gu_ji_wu_shou">古廟杉松巢水鶴，歲時伏臘走村翁</a>」畫祠廟之荒涼也，「<a class="source" href="c19_du_shi_xiang_zhu__si_ku_quan_shu_ben__juan18.xhtml#rang_xi_han_wang">猿掛時相學，鷗行炯自如</a>」以學字炯字畫猿鷗，「<a class="source" href="c23_du_shi_xiang_zhu__si_ku_quan_shu_ben__juan22.xhtml#ru_qiao_kou">樹密早蜂亂，江泥輕燕斜</a>」以亂字斜字畫蜂燕，「<a class="source" href="c12_du_shi_xiang_zhu__si_ku_quan_shu_ben__juan11.xhtml#tong_quan_xian_shu_bi_hou_xue_shao">低昂各有意，磊落如長人</a>」以磊落字畫鶴，「<a class="source" href="c5_du_shi_xiang_zhu__si_ku_quan_shu_ben__juan04.xhtml#tian_yu_biao-n790">眼有紫焰雙瞳方</a>」、「<a class="source" href="c5_du_shi_xiang_zhu__si_ku_quan_shu_ben__juan04.xhtml#tian_yu_biao-n790">卓立天骨森開張</a>」又儼然天馬來矣。舉天地間所有之情狀，無不曲肖於詩中，真如化工之賦物，畫工寫生，猶不足以盡之。　古人作詩，無所忌諱，<span class="book-name">送楊監赴蜀</span>起句乃云「<a class="source" href="c16_du_shi_xiang_zhu__si_ku_quan_shu_ben__juan15.xhtml#song_dian_zhong_yang_jian">去水絕還波</a>」，大是凶讖，今人決不敢用，亦實不宜用。　「<a class="source" href="c19_du_shi_xiang_zhu__si_ku_quan_shu_ben__juan18.xhtml#ou_ti">文章千古事，得失寸心知</a>」，自是至言，彼文章不堪終日者，宜乎其寸心絕不自知也。杜詩又有全不相干處，偏似相干者，如「<a class="source" href="c9_du_shi_xiang_zhu__si_ku_quan_shu_ben__juan08.xhtml#qian_yuan_zhong_yu_ju_tong_gu_xian_zuo_ge_qi_shou">悲風為我從天來</a>」、「<a class="source" href="c9_du_shi_xiang_zhu__si_ku_quan_shu_ben__juan08.xhtml#qian_yuan_zhong_yu_ju_tong_gu_xian_zuo_ge_qi_shou">林猿為我啼清晝</a>」、「<a class="source" href="c9_du_shi_xiang_zhu__si_ku_quan_shu_ben__juan08.xhtml#qian_yuan_zhong_yu_ju_tong_gu_xian_zuo_ge_qi_shou">溪壑為我迴春姿</a>」，數為我字，皆不相干之相干也。　有令人最可喜處，反似不喜者，如「<a class="source" href="c11_du_shi_xiang_zhu__si_ku_quan_shu_ben__juan10.xhtml#jiang_pan">江上被花惱不徹</a>」、「<a class="source" href="c11_du_shi_xiang_zhu__si_ku_quan_shu_ben__juan10.xhtml#jiang_pan">行步欹危實怕春</a>」、「<a class="source" href="c11_du_shi_xiang_zhu__si_ku_quan_shu_ben__juan10.xhtml#jiang_pan">不是愛花即欲死</a>」，惱字、怕字、死字，皆最可喜之不喜也。　杜詩每於起句驚人，如<span class="book-name">贈王生</span>云「<a class="source" href="c4_du_shi_xiang_zhu__si_ku_quan_shu_ben__juan03.xhtml#bing_hou_guo-n739">麟角鳳觜世莫辯，煎膠續弦奇自見</a>」，<span class="book-name">簡薛華</span>云「<a class="source" href="c5_du_shi_xiang_zhu__si_ku_quan_shu_ben__juan04.xhtml#su_duan_xue_fu_yan_jian_xue_hua_zui_ge-n816">文章有神交有道，端復得之名譽早</a>」，<span class="book-name">山水障</span>云「<a class="source" href="c5_du_shi_xiang_zhu__si_ku_quan_shu_ben__juan04.xhtml#feng_xian_liu_shao-n805">堂上不合生楓樹，怪㡳江山起煙霧</a>」，<span class="book-name">哀王孫</span>云「<a class="source" href="c5_du_shi_xiang_zhu__si_ku_quan_shu_ben__juan04.xhtml#ai_wang_sun-n831">長安城頭頭白烏，夜飛延秋門上呼</a>」，<span class="book-name">送長孫侍御</span>云「<a class="source" href="c6_du_shi_xiang_zhu__si_ku_quan_shu_ben__juan05.xhtml#song_zhang-n874">驄馬新鑿蹄，銀鞍被來好</a>」，俱起得疏鹵奇突，靈動不羈，下接處風捲濤飛，不愁思致之不續也，此之謂托根蓬山，自無凡卉。至於結處老到，如<span class="book-name">山水障</span>云「<a class="source" href="c5_du_shi_xiang_zhu__si_ku_quan_shu_ben__juan04.xhtml#feng_xian_liu_shao-n805">若耶溪，雲門寺，吾獨胡為在泥滓，青鞋布襪從此始</a>」，如<span class="book-name">寄狄明府</span>云「<a class="source" href="c20_du_shi_xiang_zhu__si_ku_quan_shu_ben__juan19.xhtml#ji_di_ming_fu_bo_ji">虎之飢，下嶄巖，蛟之横，出清泚，早歸來，黃土汙人眼易眯</a>」，俱結得瀟灑，有不盡之趣。若「<a class="source" href="c22_du_shi_xiang_zhu__si_ku_quan_shu_ben__juan21.xhtml#duan_ge_xing_zeng_wang_lang_si_zhi">王郎酒酣拔劍斫地歌莫哀</a>」，<span class="book-name">短歌行</span>起語也，一股豪氣，直貫到結云「<a class="source" href="c22_du_shi_xiang_zhu__si_ku_quan_shu_ben__juan21.xhtml#duan_ge_xing_zeng_wang_lang_si_zhi">青眼高歌望吾子，眼中之人吾老矣</a>」，此種奇横，誰為步其後塵者。　杜詩有奇怪森聳，出人想外者，如<span class="book-name">咏王兵馬二角鷹</span>起語云「<a class="source" href="c19_du_shi_xiang_zhu__si_ku_quan_shu_ben__juan18.xhtml#wang_bing_ma_shi">悲臺蕭瑟石巃嵸，哀壑杈枒浩呼洶。中有萬里之長江，迴風滔日孤光動</a>」，詩至此，豈可以尋常字句間求耶。杜詩有率意為之而後人不必效者，如<span class="book-name">咏杜鵑</span>起四句云「<a class="source" href="c15_du_shi_xiang_zhu__si_ku_quan_shu_ben__juan14.xhtml#du_juan">西川有杜鵑，東川無杜鵑。涪萬無杜鵑，雲安有杜鵑</a>」，使今人為之，成甚底語。　杜詩七言律，往往奔放，入竹枝樂府之例，如<span class="book-name">十二月一日三首</span>之類，俱有厚力深思，淺學不能及亦不可學也。　杜詩有聲弘氣壯，函蓋乾坤者，如「<a class="source" href="c12_du_shi_xiang_zhu__si_ku_quan_shu_ben__juan11.xhtml#feng_he-n1427">地平江動蜀，天闊樹浮秦</a>」、「<a class="source" href="c15_du_shi_xiang_zhu__si_ku_quan_shu_ben__juan14.xhtml#lu_ye_shu_huai">星垂平野闊，月湧大江流</a>」是也。有機到神來，不假錘鍊者，如「<a class="source" href="c8_du_shi_xiang_zhu__si_ku_quan_shu_ben__juan07.xhtml#tian_mo-n1081">鴻雁幾時到，江湖秋水多</a>」、「<a class="source" href="c21_du_shi_xiang_zhu__si_ku_quan_shu_ben__juan20.xhtml#dui_yue_na_wu_jiu_deng_lou_kuang_you_jiang_ting">一時今夕會，萬里故鄉情</a>」是也。　杜詩有以曲折顛倒，入妙見奇，仍不碍大方者，如峰青橘黃，孺子亦知，而<span class="book-name">放船</span>云「<a class="source" href="c13_du_shi_xiang_zhu__si_ku_quan_shu_ben__juan12.xhtml#fang_chuan">青惜峰巒過，黃知橘柚來</a>」，便自深雋有味。　杜詩有不可點斷者，如「<a class="source" href="c8_du_shi_xiang_zhu__si_ku_quan_shu_ben__juan07.xhtml#qian_xing-n1056">吞聲勿復道，真宰意茫茫</a>」、「<a class="source" href="c17_du_shi_xiang_zhu__si_ku_quan_shu_ben__juan16.xhtml#zhu_jiang">正憶往時嚴僕射，共迎中使望鄉臺</a>」，二句可作一句讀。　<span class="book-name">渼陂行</span>云「<a class="source" href="c4_du_shi_xiang_zhu__si_ku_quan_shu_ben__juan03.xhtml#mei_bei_xing-n722">半陂已南純浸山，動影裊窕冲融間</a>」，曲盡煙波變態。「<a class="source" href="c4_du_shi_xiang_zhu__si_ku_quan_shu_ben__juan03.xhtml#mei_bei_xing-n722">咫尺但愁雷雨至，蒼茫不曉神靈意</a>」，其容慘愴，其思窈渺，真化工筆。　<span class="book-name">泛舟</span>云「<a class="source" href="c4_du_shi_xiang_zhu__si_ku_quan_shu_ben__juan03.xhtml#cheng_xi_bei_fan_zhou-n720">魚吹細浪搖歌扇，燕蹴飛花落舞筵</a>」，下句動盪易見，而上句尤能寫實於空，繪形於意。<span class="book-name">洗兵行</span>云「<a class="source" href="c7_du_shi_xiang_zhu__si_ku_quan_shu_ben__juan06.xhtml#xi_bing_xing-n1017">三年笛裏關山月，萬國兵前草木風</a>」，雄亮悲壯，恍如江樓聞笛，關塞鳴笳。「<a class="source" href="c7_du_shi_xiang_zhu__si_ku_quan_shu_ben__juan06.xhtml#xi_bing_xing-n1017">青春復隨冠冕入，紫禁正耐煙花繞</a>」，寫得收京後，春日暄妍，百官忭豫，一種氣象在目。　<span class="book-name">寄高岑</span>云「<a class="source" href="c9_du_shi_xiang_zhu__si_ku_quan_shu_ben__juan08.xhtml#ji_peng_zhou_gao_san_shi_wu_shi">意愜關飛動，篇終接混茫</a>」，又<span class="book-name">寄李白</span>云「<a class="source" href="c9_du_shi_xiang_zhu__si_ku_quan_shu_ben__juan08.xhtml#ji_li_shi_er_bai_er_shi_yun">筆落驚風雨，詩成泣鬼神</a>」，此等語，具大力量，都從養氣中得來，自道其所得，當之者殊不易。　<span class="book-name">秦州</span>云「<a class="source" href="c8_du_shi_xiang_zhu__si_ku_quan_shu_ben__juan07.xhtml#qin_zhou_za_shi_er_shi_shou-n1064">月明垂葉露，雲逐度溪風</a>」，及「<a class="source" href="c8_du_shi_xiang_zhu__si_ku_quan_shu_ben__juan07.xhtml#qin_zhou_za_shi_er_shi_shou-n1064">無風雲出塞，不夜月臨關</a>」、「<a class="source" href="c8_du_shi_xiang_zhu__si_ku_quan_shu_ben__juan07.xhtml#qin_zhou_za_shi_er_shi_shou-n1064">對門藤蓋瓦，映竹水穿沙</a>」，俱想入幽細，仍不害大家數。　<span class="book-name">雙松歌</span>云「<a class="source" href="c10_du_shi_xiang_zhu__si_ku_quan_shu_ben__juan09.xhtml#xi_wei_wei_yan">兩株慘裂苔蘚皮，屈鐵交錯迴高枝。白摧朽骨龍虎死，黑入太陰雷雨垂</a>」，真所謂冥思玄搆，矯如飛龍矣。　<span class="book-name">喜薛璩畢曜遷官</span>云「<a class="source" href="c9_du_shi_xiang_zhu__si_ku_quan_shu_ben__juan08.xhtml#qin_zhou_jian_chi">帝力收三統，天威總四溟</a>」，何等力量。「<a class="source" href="c9_du_shi_xiang_zhu__si_ku_quan_shu_ben__juan08.xhtml#qin_zhou_jian_chi">喚人看騕褭，不嫁惜娉婷</a>」，何等感慨。　<span class="book-name">雲安九日咏菊</span>云「<a class="source" href="c15_du_shi_xiang_zhu__si_ku_quan_shu_ben__juan14.xhtml#yun_an_jiu_ri">舊摘人頻異，輕香酒暫隨</a>」，著一頻字，而二三十年存沒離合之感，無不具見，下一暫字，見罇酒匆匆，過此行踪飄泊，不知又作何狀矣。詩有咀嚼不盡處，此類是也。<span class="book-name">咏雨</span>云「<a class="source" href="c16_du_shi_xiang_zhu__si_ku_quan_shu_ben__juan15.xhtml#yu-n1933">行雲遞崇高，飛雨靄而至</a>」，此等流利雋淡，又似陶韋。　<span class="book-name">丹青引</span>云「<a class="source" href="c14_du_shi_xiang_zhu__si_ku_quan_shu_ben__juan13.xhtml#dan_qing_yin">斯須九重真龍出，一洗萬古凡馬空</a>」，直是氣象聳絕。　<span class="book-name">宿府</span>云「<a class="source" href="c15_du_shi_xiang_zhu__si_ku_quan_shu_ben__juan14.xhtml#qing_qiu_mu_fu_jing_wu">永夜角聲悲自語，中天月色好誰看</a>」，往往得此沈著痛鬱之語，為篇中擔力。　<span class="book-name">宿青溪驛</span>云「<a class="source" href="c15_du_shi_xiang_zhu__si_ku_quan_shu_ben__juan14.xhtml#yang_zhou_qian_shan_nei_ri_ru_po_wang">月明遊子靜，畏虎不得語</a>」，想見空山荒渚，夜深怕人。　<span class="book-name">白帝城最高樓</span>云「<a class="source" href="c16_du_shi_xiang_zhu__si_ku_quan_shu_ben__juan15.xhtml#bai_di_cheng_zui_gao_lou">城尖徑仄旌旆愁，獨立縹緲之飛樓。峽坼雲霾龍虎睡，江清日抱黿鼉遊</a>」，起得陡絕，接得沈厚。　<span class="book-name">白帝城</span>云「<a class="source" href="c16_du_shi_xiang_zhu__si_ku_quan_shu_ben__juan15.xhtml#jiang_cheng_han_bian_tai_yi_shang">天欲今朝雨，山歸萬古春</a>」、「<a class="source" href="c16_du_shi_xiang_zhu__si_ku_quan_shu_ben__juan15.xhtml#jiang_cheng_han_bian_tai_yi_shang">谷鳥鳴還過，林花落又開</a>」，筆㡳具閒逸之致，非穠華所可儷也。　<span class="book-name">遣懷</span>云「<a class="source" href="c17_du_shi_xiang_zhu__si_ku_quan_shu_ben__juan16.xhtml#qian_huai">氣酣登吹臺，懷古視平蕪。芒碭雲一去，雁鶩空相呼</a>」，胸中無豪邁之氣，安能作此放曠語耶。　<span class="book-name">悶</span>詩云「<a class="source" href="c21_du_shi_xiang_zhu__si_ku_quan_shu_ben__juan20.xhtml#men">有鏡巧催顏</a>」，鏡何嘗催顏，却歸巧於鏡，此際韵絕，與<span class="book-name">熟食示宗文宗武</span>云「<a class="source" href="c19_du_shi_xiang_zhu__si_ku_quan_shu_ben__juan18.xhtml#shu_shi_ri_shi_zong_wen_zong_wu">汝曹催我老</a>」同一機杼。　<span class="book-name">瀼西</span>云「<a class="source" href="c19_du_shi_xiang_zhu__si_ku_quan_shu_ben__juan18.xhtml#mu_chun_ti_rang_xi_xin_lin_cao_wu_wu_shou">養拙干戈際，全生麋鹿群</a>」，觀之得明哲之幾。　<span class="book-name">墮馬</span>云「<a class="source" href="c19_du_shi_xiang_zhu__si_ku_quan_shu_ben__juan18.xhtml#zui_wei_ma_zhui_zhu_gong_xie_jiu_xiang_kan">人生快意多所辱</a>」、「<a class="source" href="c19_du_shi_xiang_zhu__si_ku_quan_shu_ben__juan18.xhtml#zui_wei_ma_zhui_zhu_gong_xie_jiu_xiang_kan">嵇康養生被殺戮</a>」，大抵高人名士，往往於文字中忽露棒喝，如蘇子瞻賦赤壁，忽云「天地之間，物各有主」云云，别戶旁峰，金針隱現。　<span class="book-name">咏月</span>云「<a class="source" href="c18_du_shi_xiang_zhu__si_ku_quan_shu_ben__juan17.xhtml#yue-n2038">四更山吐月，殘夜水明樓</a>」，自是絕唱，而髯蘇擬之，自一更以至五更，便覺多事。<br/>
　　吳齊賢<span class="book-name">論杜</span>曰：讀詩之法，常先看其題目，唐人作詩，於題目不輕下一字，亦不輕漏一字，而杜詩尤嚴。次看其格局段落，其中反覆照應，絲毫不亂，而排律更精。終看其句法，前後相合，虛實相生，而詩之能事畢矣。讀詩之法，當先看其年代，大而朝廷政治，小而出處交遊，可資考論。次看其時，且春詩景物不可入夏，秋詩景物不可入冬。終看其地名，秦州山川不同於蜀，成都土俗不同于夔，而詩之考據定矣。　一題數首，而逐首分咏者，如<span class="book-name">李監宅</span>二首，前首先言李監，次首方及其宅。<span class="book-name">暮春題瀼西新賃草屋</span>五首，一首暮春，二首瀼西，三首茅屋，四首、五首言懷。　各題數首，而上下聯接者，如<span class="book-name">白帝城</span>三首一連，故曰「<a class="source" href="c16_du_shi_xiang_zhu__si_ku_quan_shu_ben__juan15.xhtml#jiang_cheng_han_bian_tai_yi_shang">一上一回新</a>」。<span class="book-name">客夜</span>、<span class="book-name">客亭</span>二首頂接，故曰「<a class="source" href="c12_du_shi_xiang_zhu__si_ku_quan_shu_ben__juan11.xhtml#ke_ting">秋窗猶曙色</a>」。　下首而分承上首者，如<span class="book-name">領妻子山行</span>三首，一首「<a class="source" href="c14_du_shi_xiang_zhu__si_ku_quan_shu_ben__juan13.xhtml#gu_gu">盡室畏途邊</a>」，總言妻子。二首「<a class="source" href="c14_du_shi_xiang_zhu__si_ku_quan_shu_ben__juan13.xhtml#gu_gu">飄飄愧老妻</a>」，單承妻。三首「<a class="source" href="c14_du_shi_xiang_zhu__si_ku_quan_shu_ben__juan13.xhtml#gu_gu">稚子入雲呼</a>」，單承子。　下首而反前首者，如<span class="book-name">憶昔</span>二首與<span class="book-name">杜鵑行</span>二首。　下首而解前首者，如<span class="book-name">瞿唐</span>二首、<span class="book-name">述古</span>三首。上首而生出下首者，如<span class="book-name">秋興</span>第四首「<a class="source" href="c18_du_shi_xiang_zhu__si_ku_quan_shu_ben__juan17.xhtml#qiu_xing">故國平居有所思</a>」，一句生下四首，皆所思故國平居之事。　兩首而中間相合者，如<span class="book-name">社日</span>二首，一首以東方朔結，二首以陳平起。　首尾環應者，如<span class="book-name">夜</span>二首，一首以「<a class="source" href="c21_du_shi_xiang_zhu__si_ku_quan_shu_ben__juan20.xhtml#ye_er_shou">白夜月休弦</a>」起，二首以「<a class="source" href="c21_du_shi_xiang_zhu__si_ku_quan_shu_ben__juan20.xhtml#ye_er_shou">月細鵲休飛</a>」結。　首尾相對者，<span class="book-name">白黑鷹</span>二首，一首以「<a class="source" href="c19_du_shi_xiang_zhu__si_ku_quan_shu_ben__juan18.xhtml#jian_wang_jian_bing_ma_shi">雲飛玉立</a>」起，二首以「<a class="source" href="c19_du_shi_xiang_zhu__si_ku_quan_shu_ben__juan18.xhtml#jian_wang_jian_bing_ma_shi">金眸玉爪</a>」結。　通首有句句貼題者，如<span class="book-name">劉九法曹鄭瑕丘石門宴集</span>，第一二句石門，三四句集，五句劉鄭，六句宴，七八句收歸石門。有一句不貼題者，如題曰<span class="book-name">樹間</span>而實咏柑，題曰<span class="book-name">竪子至</span>而實咏柰。　一首中先立一句，下聯分承者，如「<a class="source" href="c18_du_shi_xiang_zhu__si_ku_quan_shu_ben__juan17.xhtml#chui_di">吹笛秋山風月清</a>」，下接云「<a class="source" href="c18_du_shi_xiang_zhu__si_ku_quan_shu_ben__juan17.xhtml#chui_di">風飄律呂相和切，月傍關山幾處明</a>」。如「<a class="source" href="c19_du_shi_xiang_zhu__si_ku_quan_shu_ben__juan18.xhtml#li_chun">春日春盤細生菜</a>」，下接云「<a class="source" href="c19_du_shi_xiang_zhu__si_ku_quan_shu_ben__juan18.xhtml#li_chun">盤出高門行白玉，菜傳纖手送青絲</a>」。如「<a class="source" href="c15_du_shi_xiang_zhu__si_ku_quan_shu_ben__juan14.xhtml#tuo_shui_lin">沱水臨中座，岷山赴北堂</a>」，山水雙起，下文一水一山，通篇雙對，至末總收。突然而起者，如咏柰而曰「<a class="source" href="c20_du_shi_xiang_zhu__si_ku_quan_shu_ben__juan19.xhtml#shu_zi_zhi">查梨纔綴碧，梅杏半傳黃</a>」，與柰無與，因柰以先熟而可貴也。如咏耳聾而曰「<a class="source" href="c21_du_shi_xiang_zhu__si_ku_quan_shu_ben__juan20.xhtml#er_long">生年鶡冠子，歎世鹿皮翁</a>」，與耳聾無涉，因耳以老病而始聾也。　忽然而住者，如<span class="book-name">北征</span>一篇，結句曰「<a class="source" href="c6_du_shi_xiang_zhu__si_ku_quan_shu_ben__juan05.xhtml#bei_zheng-n910">煌煌太宗業，樹立甚宏達</a>」，中興之機，實在於此。如<span class="book-name">贈蘇徯</span>一篇，結句曰「<a class="source" href="c19_du_shi_xiang_zhu__si_ku_quan_shu_ben__juan18.xhtml#zeng_su_si_xi">一請甘飢寒，再請甘養蒙</a>」，失身之戒，令人凛然，皆言外之旨也。　一首中有問答者，如<span class="book-name">潼關吏</span>、<span class="book-name">田父泥飲</span>。　有通篇述詞者，如<span class="book-name">新婚别</span>、<span class="book-name">無家别</span>、<span class="book-name">垂老别</span>。　絕句而逐句分承者，如「<a class="source" href="c17_du_shi_xiang_zhu__si_ku_quan_shu_ben__juan16.xhtml#cun_mo_kou_hao_er_shou">鄭公粉繪隨長夜，曹霸丹青已白頭</a>」，下接「<a class="source" href="c17_du_shi_xiang_zhu__si_ku_quan_shu_ben__juan16.xhtml#cun_mo_kou_hao_er_shou">天下何曾有山水</a>」承鄭虔，「<a class="source" href="c17_du_shi_xiang_zhu__si_ku_quan_shu_ben__juan16.xhtml#cun_mo_kou_hao_er_shou">人間不解重驊騮</a>」承曹霸。　有以文體作詩者，如劍南紀行<span class="book-name">龍門閣</span>、<span class="book-name">水會渡</span>諸詩，湖南紀行<span class="book-name">空靈峽</span>諸詩，用游記體。如<span class="book-name">贈王評事</span>「<a class="source" href="c24_du_shi_xiang_zhu__si_ku_quan_shu_ben__juan23.xhtml#song_zhong">我之曾老姑</a>」一首，用傳體。如<span class="book-name">八哀詩</span>八首，用碑銘墓誌體。如<span class="book-name">北征</span>、<span class="book-name">壯游</span>諸詩，用記體。餘用<span class="book-name">離騷</span>、樂府體者，非詩本旨，故不載。　酬句之體，原與來詩句句相答，故曰酬也。如<span class="book-name">酬高適</span>、<span class="book-name">酬嚴武</span>、<span class="book-name">酬韋迢</span>，並存原詩，以俟觀覽。　和詩之體，古人止和其意，即一倡三歎之旨也。如<span class="book-name">和賈舍人早朝</span>諸詩可見。外有和韻，則用其原韻。有次韻，則逐字而和之，始於<span class="name">元</span><span class="name">白</span><span class="name">皮</span><span class="name">陸</span>，盛於宋人，而杜集不載。　聯句之體，始於柏梁，然必意旨局度，如出一手乃佳。杜集止<span class="book-name">送宇文石首</span>一首，可以為法。咏物而反起者，如咏畫鶻先咏真鶻曰「<a class="source" href="c7_du_shi_xiang_zhu__si_ku_quan_shu_ben__juan06.xhtml#hua_gu_xing-n972">高堂見生鶻</a>」，咏畫松而咏真松曰「<a class="source" href="c7_du_shi_xiang_zhu__si_ku_quan_shu_ben__juan06.xhtml#ti_li_zun_shi">憑軒忽若無丹青</a>」。　咏事而借客反收者，如<span class="book-name">沙苑行</span>咏馬也，而以中有巨魚結。<span class="book-name">枯柟</span>咏柟也，而以種榆水中結。　以比喻起者，如<span class="book-name">贈蘇四徯</span>一首，以道邊池、爨下桐比興。以比喻結者，如<span class="book-name">小園散病</span>一首，以「<a class="source" href="c20_du_shi_xiang_zhu__si_ku_quan_shu_ben__juan19.xhtml#xia_ri_xiao_yuan_san_bing_jiang_zhong_qiu_cai_du_lei">飛來雙白鶴</a>」寓意。　由近及遠，隨所至而偶吟者，則為<span class="book-name">獨步尋花</span>之七章。自春徂夏，積時日而成咏者，則為<span class="book-name">漫興</span>之九首。　文章句法，參差隨意，易於見工，詩則束於五字七字中，而各有段落轉折，工巧之極，遂成自然，而非纂組雕繪之謂也，亦舉一二以概其餘。　五字句有五字一句者，「<a class="source" href="c4_du_shi_xiang_zhu__si_ku_quan_shu_ben__juan03.xhtml#ji_gao_san_shi_wu_shu_ji-n732">美名人不及，佳句法如何</a>」。　有上一字下四字者，「<a class="source" href="c13_du_shi_xiang_zhu__si_ku_quan_shu_ben__juan12.xhtml#fang_chuan">青惜峰巒過，黃知橘柚來</a>」。　有上二字下三字者，「<a class="source" href="c1_du_shi_xiang_zhu__si_ku_quan_shu_ben__juan01.xhtml#yu_ren_cheng_xu_zhu_bu_you_nan_chi-n571">晚涼看洗馬，森木亂鳴蟬</a>」。　有上三字下二字者，「<a class="source" href="c21_du_shi_xiang_zhu__si_ku_quan_shu_ben__juan20.xhtml#shi_yue_yi_ri">夜郎溪日煖，白帝峽風寒</a>」。有上四字下一字者，「<a class="source" href="c8_du_shi_xiang_zhu__si_ku_quan_shu_ben__juan07.xhtml#qin_zhou_za_shi_er_shi_shou-n1064">風連西極動，月過北庭寒</a>」。　有一句作三折看者，「<a class="source" href="c9_du_shi_xiang_zhu__si_ku_quan_shu_ben__juan08.xhtml#bing_ma">塵中老盡力，歲晚病傷心</a>」、「<a class="source" href="c12_du_shi_xiang_zhu__si_ku_quan_shu_ben__juan11.xhtml#song_duan_gong_cao_gui_guang_zhou">峽雲籠樹小，湖日落船明</a>」。　七字句有七字一句者，「<a class="source" href="c10_du_shi_xiang_zhu__si_ku_quan_shu_ben__juan09.xhtml#you_qi_de_pi_jing_guo">豈有文章驚海內，漫勞車馬駐江干</a>」。　有上一字下六字者，「<a class="source" href="c14_du_shi_xiang_zhu__si_ku_quan_shu_ben__juan13.xhtml#lang_shan_ge">松浮欲盡不盡雲，江動將崩未崩石</a>」。　有上二字下五字者，「<a class="source" href="c6_du_shi_xiang_zhu__si_ku_quan_shu_ben__juan05.xhtml#feng_he-n924">朝罷香煙攜滿袖，詩成珠玉在揮毫</a>」。　有上三字下四字者，「<a class="source" href="c10_du_shi_xiang_zhu__si_ku_quan_shu_ben__juan09.xhtml#ye_lao">漁人網集澄潭下，估客船隨返照來</a>」。　有上四字下三字者，「<a class="source" href="c7_du_shi_xiang_zhu__si_ku_quan_shu_ben__juan06.xhtml#zi_chen_dian_tui_chao-n938">香飄合殿春風轉，花覆千官淑景移</a>」。　有上五字下二字者，「<a class="source" href="c19_du_shi_xiang_zhu__si_ku_quan_shu_ben__juan18.xhtml#ge_ye">五更鼓角聲悲壯，三峽星河影動搖</a>」。　有一句作三折者，「<a class="source" href="c10_du_shi_xiang_zhu__si_ku_quan_shu_ben__juan09.xhtml#ke_zhi">盤飧市遠無兼味，樽酒家貧只舊醅</a>」、「<a class="source" href="c13_du_shi_xiang_zhu__si_ku_quan_shu_ben__juan12.xhtml#fu_cheng_xian_xiang_ji_si">含風翠壁孤雲細，背日丹楓萬木稠</a>」。　五言律有二句一連者，「<a class="source" href="c20_du_shi_xiang_zhu__si_ku_quan_shu_ben__juan19.xhtml#shu_zi_zhi">小子幽園至，輕籠熟柰香</a>」。　有四句一連者，「<a class="source" href="c16_du_shi_xiang_zhu__si_ku_quan_shu_ben__juan15.xhtml#feng_ji_li_shi_wu_mi_shu_wen_yi_er_shou">避暑雲安縣，秋風早下來。暫留魚復浦，同過楚王臺</a>」。　七言律有二句一連者，「<a class="source" href="c10_du_shi_xiang_zhu__si_ku_quan_shu_ben__juan09.xhtml#ke_zhi">花徑不曾緣客掃，蓬門今始為君開</a>」。　有四句一連者，「<a class="source" href="c14_du_shi_xiang_zhu__si_ku_quan_shu_ben__juan13.xhtml#de_gui_mao_wu_fu_cheng_dou_zhi">得歸茅屋赴成都，直為文翁再剖符。但使閭閻還揖讓，敢論松竹久荒蕪</a>」。　餘古風排律，咏物序事多十數句一連者，詳見註中，茲不載。　有下句因上句者，如「<a class="source" href="c11_du_shi_xiang_zhu__si_ku_quan_shu_ben__juan10.xhtml#chun_ye_xi_yu">野徑雲俱黑，江船火獨明</a>」，以雲之黑益見火之明也。　有上句因下句者，如「<a class="source" href="c21_du_shi_xiang_zhu__si_ku_quan_shu_ben__juan20.xhtml#ri_mu-n2283">風月自清夜，江山非故園</a>」，以故國之不見，悲清夜之空徂也。　有下半句因上半句者，如「<a class="source" href="c8_du_shi_xiang_zhu__si_ku_quan_shu_ben__juan07.xhtml#qian_huai-n1097">水淨樓陰直</a>」，樓陰之直，以水之浄也。有上半句因下半句者，如「<a class="source" href="c8_du_shi_xiang_zhu__si_ku_quan_shu_ben__juan07.xhtml#qian_huai-n1097">山昏塞日斜</a>」，山之昏，以日之斜也。倒句如「<a class="source" href="c16_du_shi_xiang_zhu__si_ku_quan_shu_ben__juan15.xhtml#xiao_wang_bai_di_cheng_yan_shan">翠深開斷壁，紅遠結飛樓</a>」，蓋翠而深者，乃所開之斷壁，紅而遠者，則所結之飛樓，極為奇秀，若曰「飛樓紅遠結，斷壁翠深開」，膚而淺矣。如「<a class="source" href="c3_du_shi_xiang_zhu__si_ku_quan_shu_ben__juan02.xhtml#pei_zheng_guang_wen_you_he_jiang_jun_shan_lin_shi_shou-n694">綠垂風折筍，紅綻雨肥梅</a>」，蓋綠而垂者風折之筍，紅而綻者雨肥之梅，體物深細，若曰「綠筍風垂折，紅梅雨綻肥」，鄙而俗矣。如「<a class="source" href="c18_du_shi_xiang_zhu__si_ku_quan_shu_ben__juan17.xhtml#qiu_xing">紅豆啄殘鸚鵡粒，碧梧棲老鳳凰枝</a>」，蓋言紅豆也，乃鸚鵡啄殘之粒，碧梧也，乃鳳凰棲老之枝，無限感慨，若曰「鸚鵡啄殘紅豆粒，鳳凰棲老碧梧枝」，直而率矣。餘可類推。　疊句如「<a class="source" href="c1_du_shi_xiang_zhu__si_ku_quan_shu_ben__juan01.xhtml#zeng_feng_wei_zuo_cheng_zhang-n621">甚愧丈人厚，甚知丈人真</a>」，兩句中徘徊感荷。如「<a class="source" href="c11_du_shi_xiang_zhu__si_ku_quan_shu_ben__juan10.xhtml#xi_zuo_hua_qing_ge">人道我卿絕世無，既稱絕世無天子，何不喚取守東都</a>」，兩句中頓挫感歎。如「<a class="source" href="c13_du_shi_xiang_zhu__si_ku_quan_shu_ben__juan12.xhtml#dong_shou_xing">得不哀痛塵再蒙，嗚呼，得不哀痛塵再蒙</a>」，二句中哀傷迫切，擊節淋漓，定少一句不得。　反跌之句，如秋砧為寄衣也，先曰「<a class="source" href="c8_du_shi_xiang_zhu__si_ku_quan_shu_ben__juan07.xhtml#dao_yi-n1101">亦知戍不返</a>」，比懷人之感更深。如<span class="book-name">達行在所</span>，喜生還也，先曰「<a class="source" href="c6_du_shi_xiang_zhu__si_ku_quan_shu_ben__juan05.xhtml#zi_jing_cuan_zhi_feng_xiang_xi_da_xing_zai_suo-n865">死去憑誰報</a>」，覺痛定之痛更甚。　借用之句，如「<a class="source" href="c6_du_shi_xiang_zhu__si_ku_quan_shu_ben__juan05.xhtml#zi_jing_cuan_zhi_feng_xiang_xi_da_xing_zai_suo-n865">辛苦賊中來</a>」也，而曰「<a class="source" href="c6_du_shi_xiang_zhu__si_ku_quan_shu_ben__juan05.xhtml#zi_jing_cuan_zhi_feng_xiang_xi_da_xing_zai_suo-n865">所親驚老瘦</a>」，借傍人目中看出，而已不知。如「<a class="source" href="c6_du_shi_xiang_zhu__si_ku_quan_shu_ben__juan05.xhtml#qiang_cun_san_shou-n908">生還偶然遂</a>」也，而曰「<a class="source" href="c6_du_shi_xiang_zhu__si_ku_quan_shu_ben__juan05.xhtml#qiang_cun_san_shou-n908">鄰人滿牆頭</a>」，借鄰家感歎寫出，而悲愈甚。　反形之句，極荒涼處而以富麗語出之，如「<a class="source" href="c8_du_shi_xiang_zhu__si_ku_quan_shu_ben__juan07.xhtml#shan_si-n1095_2">野寺殘僧少</a>」也，而曰「<a class="source" href="c8_du_shi_xiang_zhu__si_ku_quan_shu_ben__juan07.xhtml#shan_si-n1095_2">麝香眠石竹，鸚鵡啄金桃</a>」，益見其荒涼。　極貧窮事，而以富貴語出之，如「<a class="source" href="c21_du_shi_xiang_zhu__si_ku_quan_shu_ben__juan20.xhtml#ji_qiu_jiang_cun">喬木村墟古</a>」也，而曰「<a class="source" href="c21_du_shi_xiang_zhu__si_ku_quan_shu_ben__juan20.xhtml#ji_qiu_jiang_cun">登俎黃柑重，支床錦石圓</a>」，愈見其貧窘。　極悲傷事，而以歡喜語出之，如<span class="book-name">北征</span>初歸「<a class="source" href="c6_du_shi_xiang_zhu__si_ku_quan_shu_ben__juan05.xhtml#bei_zheng-n910">老夫情懷惡</a>」也，而曰「<a class="source" href="c6_du_shi_xiang_zhu__si_ku_quan_shu_ben__juan05.xhtml#bei_zheng-n910">瘦妻面復光，癡女頭自櫛</a>」、「<a class="source" href="c6_du_shi_xiang_zhu__si_ku_quan_shu_ben__juan05.xhtml#bei_zheng-n910">移時施朱鉛，狼籍畫眉闊</a>」，益見以前之悲傷。　極形容之句者，如<span class="book-name">揚旗</span>，舞旗也，曰「<a class="source" href="c14_du_shi_xiang_zhu__si_ku_quan_shu_ben__juan13.xhtml#yang_qi">迴迴偃飛蓋，熠熠迸流星。來纏風飆急，去擘山嶽傾。材歸俯身盡，妙取略地平。虹霓就掌握，舒卷隨人輕</a>」。<span class="book-name">劍器行</span>，舞劍也，曰「<a class="source" href="c21_du_shi_xiang_zhu__si_ku_quan_shu_ben__juan20.xhtml#guan_gong_sun_da_niang_di_zi_wu_jian_qi_xing">㸌如羿射九日落，矯如群帝驂龍翔。來如雷霆收震怒，罷如江海凝清光</a>」，至今可以想見焉。　疊字之句，如「<a class="source" href="c11_du_shi_xiang_zhu__si_ku_quan_shu_ben__juan10.xhtml#jin_ting">南京久客耕南畝，北望傷神坐北窗</a>」、「<a class="source" href="c13_du_shi_xiang_zhu__si_ku_quan_shu_ben__juan12.xhtml#hui_yi_si_yuan">朱櫻此日垂朱實，郭外誰家負郭田</a>」，戲也。　相類之句，如「<a class="source" href="c19_du_shi_xiang_zhu__si_ku_quan_shu_ben__juan18.xhtml#mu_chun_ti_rang_xi_xin_lin_cao_wu_wu_shou">乾坤一草亭</a>」、「<a class="source" href="c24_du_shi_xiang_zhu__si_ku_quan_shu_ben__juan23.xhtml#jiang_han">乾坤一腐儒</a>」，如「<a class="source" href="c13_du_shi_xiang_zhu__si_ku_quan_shu_ben__juan12.xhtml#chi_ri_shen_jiang">帝鄉愁緒外，春色淚痕邊</a>」、「<a class="source" href="c12_du_shi_xiang_zhu__si_ku_quan_shu_ben__juan11.xhtml#jiu_ri_deng_zi_zhou_cheng">弟妹悲歌裏，乾坤醉眼中</a>」、「<a class="source" href="c13_du_shi_xiang_zhu__si_ku_quan_shu_ben__juan12.xhtml#pei_zhang_liu_hou_shi_yu">寇盜狂歌外，形骸痛飲中</a>」。　目前之句，極便而思不能到者，如「<a class="source" href="c4_du_shi_xiang_zhu__si_ku_quan_shu_ben__juan03.xhtml#zhong_guo-n710">翡翠鳴衣桁，蜻蜓立釣絲</a>」、「<a class="source" href="c4_du_shi_xiang_zhu__si_ku_quan_shu_ben__juan03.xhtml#sheng_de_chu_xiang_yin_xu-n781">見輕吹鳥毳，隨意數花鬚</a>」。寫景之句，極平而筆不能出者，如「<a class="source" href="c21_du_shi_xiang_zhu__si_ku_quan_shu_ben__juan20.xhtml#fan_zhao-n2259">荻岸如秋水，松門似畫圖</a>」、「<a class="source" href="c23_du_shi_xiang_zhu__si_ku_quan_shu_ben__juan22.xhtml#dong_shen">早霞隨類影，寒水各依痕</a>」。　極奇險之句，而寫之詳盡者，如「<a class="source" href="c16_du_shi_xiang_zhu__si_ku_quan_shu_ben__juan15.xhtml#bai_di_cheng_zui_gao_lou">峽坼雲霾龍虎臥，江清日抱黿鼉遊</a>」、「<a class="source" href="c20_du_shi_xiang_zhu__si_ku_quan_shu_ben__juan19.xhtml#song_li_ba_mi">石出倒聽楓葉下，櫓搖背指菊花開</a>」。極俗鄙之句，而化為神奇者，如「<a class="source" href="c21_du_shi_xiang_zhu__si_ku_quan_shu_ben__juan20.xhtml#ba_yue_shi_wu_ye_yue_er_shou">攀桂仰天高</a>」，「<a class="source" href="c6_du_shi_xiang_zhu__si_ku_quan_shu_ben__juan05.xhtml#yue-n888">搗藥兔長生</a>」，舉之不勝舉也。今人每取一二奇字，爭纖鬥巧，故有好句而無好章，豈可復導其流哉，然有得之自然而確不可移者，亦舉其一二而已。　有用仍字者，「<a class="source" href="c4_du_shi_xiang_zhu__si_ku_quan_shu_ben__juan03.xhtml#zhong_guo-n710">山雨樽仍在</a>」，是重過何氏也。「<a class="source" href="c21_du_shi_xiang_zhu__si_ku_quan_shu_ben__juan20.xhtml#shi_qi_ye_dui_yue">秋月仍圓夜</a>」，是十七夜月也。「<a class="source" href="c15_du_shi_xiang_zhu__si_ku_quan_shu_ben__juan14.xhtml#zheng_yue_san_ri_gui_xi_shang">蟻浮仍臘味</a>」，是正月三日也。　有用一字者，「<a class="source" href="c19_du_shi_xiang_zhu__si_ku_quan_shu_ben__juan18.xhtml#mu_chun_ti_rang_xi_xin_lin_cao_wu_wu_shou">乾坤一草亭</a>」、「<a class="source" href="c24_du_shi_xiang_zhu__si_ku_quan_shu_ben__juan23.xhtml#jiang_han">乾坤一腐儒</a>」、「<a class="source" href="c15_du_shi_xiang_zhu__si_ku_quan_shu_ben__juan14.xhtml#lu_ye_shu_huai">天地一沙鷗</a>」，於乾坤天地之內，下此一字，寫其孤也，寫其微茫也。　有用似字者，「<a class="source" href="c5_du_shi_xiang_zhu__si_ku_quan_shu_ben__juan04.xhtml#dui_xue-n840">爐存火似紅</a>」，若以為有火也，寒也。「<a class="source" href="c5_du_shi_xiang_zhu__si_ku_quan_shu_ben__juan04.xhtml#da_yun_si_zan_gong_fang_si_shou-n850">掃除似無帚</a>」，不聞其有帚也，靜也。有用抱字者，「<a class="source" href="c5_du_shi_xiang_zhu__si_ku_quan_shu_ben__juan04.xhtml#feng_tong_guo_gei_shi_tang_dong_ling_jiao_zuo-n808">有時浴赤日，光抱空中樓</a>」，湯氣上騰，內外氤氲也。「<a class="source" href="c12_du_shi_xiang_zhu__si_ku_quan_shu_ben__juan11.xhtml#dong_dao_jin_hua_shan_guan">上有蔚藍天，垂光抱瓊臺</a>」，天光下照，四面炳耀也。「<a class="source" href="c16_du_shi_xiang_zhu__si_ku_quan_shu_ben__juan15.xhtml#bai_di_cheng_zui_gao_lou">江清日抱黿鼉遊</a>」，江波容與，日氣暄和也。　有用不肯字者，「<a class="source" href="c14_du_shi_xiang_zhu__si_ku_quan_shu_ben__juan13.xhtml#pei_wang_shi">江平不肯流</a>」，若流而實不流者，緩之至也。「<a class="source" href="c12_du_shi_xiang_zhu__si_ku_quan_shu_ben__juan11.xhtml#ke_ye">秋天不肯明</a>」，應明而故不明者，望之至也。　有用受字者，「<a class="source" href="c22_du_shi_xiang_zhu__si_ku_quan_shu_ben__juan21.xhtml#shang_yi_ri_xu_si_lu_lin_yuan_yan_ji">吹面受和風</a>」，受之而喜也。「<a class="source" href="c14_du_shi_xiang_zhu__si_ku_quan_shu_ben__juan13.xhtml#chun_gui">輕燕受風斜</a>」，受之不能也。「<a class="source" href="c1_du_shi_xiang_zhu__si_ku_quan_shu_ben__juan01.xhtml#pei_li_bei_hai_yan_li_xia_ting-n596">修竹不受暑</a>」，暑不能入也。　同一咏月也，「<a class="source" href="c8_du_shi_xiang_zhu__si_ku_quan_shu_ben__juan07.xhtml#guang_xi-n1100">光細絃欲上，影斜輪未安</a>」，初間上半夜之月也。「<a class="source" href="c18_du_shi_xiang_zhu__si_ku_quan_shu_ben__juan17.xhtml#yue_yuan">未缺空山靜，高懸列宿稀</a>」，望夕之月也。「<a class="source" href="c21_du_shi_xiang_zhu__si_ku_quan_shu_ben__juan20.xhtml#shi_liu_ye_wan_yue">舊挹金波爽</a>」，十六夜之月也。「<a class="source" href="c21_du_shi_xiang_zhu__si_ku_quan_shu_ben__juan20.xhtml#shi_qi_ye_dui_yue">秋月仍圓夜</a>」，十七夜之月也。「<a class="source" href="c19_du_shi_xiang_zhu__si_ku_quan_shu_ben__juan18.xhtml#yue_san_shou">蝦蟆動半輪</a>」，望後之月也。「<a class="source" href="c18_du_shi_xiang_zhu__si_ku_quan_shu_ben__juan17.xhtml#yue-n2038">四更山吐月，殘夜水明樓</a>」，將晦下半夜之月也。　同一咏蝶也，「<a class="source" href="c24_du_shi_xiang_zhu__si_ku_quan_shu_ben__juan23.xhtml#xiao_han_shi_zhou_zhong_zuo">戲蝶過間幔</a>」、「<a class="source" href="c22_du_shi_xiang_zhu__si_ku_quan_shu_ben__juan21.xhtml#lao_nian_chang_dao_lu_chi_ri_fu">風蝶勤依槳</a>」，孤蝶也。「<a class="source" href="c7_du_shi_xiang_zhu__si_ku_quan_shu_ben__juan06.xhtml#qu_jiang_er_shou-n944">穿花蛺蝶深深見</a>」，雙蝶也。「<a class="source" href="c14_du_shi_xiang_zhu__si_ku_quan_shu_ben__juan13.xhtml#pei_wang_shi">野畦連蛺蝶</a>」，群飛之蝶也。　用雙字者，襯出上下字也，如「<a class="source" href="c11_du_shi_xiang_zhu__si_ku_quan_shu_ben__juan10.xhtml#man_cheng_er_shou">野日荒荒白</a>」，荒荒，無色也，正寫其白。「<a class="source" href="c11_du_shi_xiang_zhu__si_ku_quan_shu_ben__juan10.xhtml#man_cheng_er_shou">江流泯泯清</a>」，泯泯，無聲也，正寫其清。　如「<a class="source" href="c22_du_shi_xiang_zhu__si_ku_quan_shu_ben__juan21.xhtml#bai_di_cheng_lou">急急能鳴鴈</a>」，惟鳴，故見其急。「<a class="source" href="c22_du_shi_xiang_zhu__si_ku_quan_shu_ben__juan21.xhtml#bai_di_cheng_lou">輕輕不下鷗</a>」，不下，故見其輕也。　點一字而神理俱出者，如「<a class="source" href="c5_du_shi_xiang_zhu__si_ku_quan_shu_ben__juan04.xhtml#guo_po_shan_he_zai_cheng_chun-n841">國破山河在</a>」，在則興廢可悲。「<a class="source" href="c5_du_shi_xiang_zhu__si_ku_quan_shu_ben__juan04.xhtml#guo_po_shan_he_zai_cheng_chun-n841">城春草木深</a>」，深則薈蔚滿目矣。如「<a class="source" href="c5_du_shi_xiang_zhu__si_ku_quan_shu_ben__juan04.xhtml#yu_guo-n854">碧委牆隅草</a>」，委字，不言雨而雨見。「<a class="source" href="c8_du_shi_xiang_zhu__si_ku_quan_shu_ben__juan07.xhtml#su_zan_gong_fang-n1082">霜倒半池蓮</a>」，倒字，不言秋而秋深矣。如「<a class="source" href="c15_du_shi_xiang_zhu__si_ku_quan_shu_ben__juan14.xhtml#guo_gu_hu_si_xiao_shu_zhuang_er_shou">燕入非傍舍，鷗歸祇故池</a>」，非字、祇字，則校書亡而荒涼甚。「<a class="source" href="c14_du_shi_xiang_zhu__si_ku_quan_shu_ben__juan13.xhtml#teng_wang_ting_zi_er_shou">古牆猶竹色，虛閣自松聲</a>」，猶字、自字，則滕王去而憑弔深矣。　用一字而景物逼肖者，如「<a class="source" href="c4_du_shi_xiang_zhu__si_ku_quan_shu_ben__juan03.xhtml#song_zhang_shi_er_can_jun_fu_shu_zhou_yin_cheng_yang_wu_shi_yu-n734">兩行秦樹直</a>」，直字，方是秦中之樹。「<a class="source" href="c4_du_shi_xiang_zhu__si_ku_quan_shu_ben__juan03.xhtml#song_zhang_shi_er_can_jun_fu_shu_zhou_yin_cheng_yang_wu_shi_yu-n734">萬點蜀山尖</a>」，尖字，方是蜀中之山。如「<a class="source" href="c10_du_shi_xiang_zhu__si_ku_quan_shu_ben__juan09.xhtml#jiang_zhang">細動迎風燕</a>」，細字寫燕，并寫大江中之燕。「<a class="source" href="c10_du_shi_xiang_zhu__si_ku_quan_shu_ben__juan09.xhtml#jiang_zhang">輕搖逐浪鷗</a>」，搖字寫鷗，并寫急流中之鷗。　用一字而反襯見意者，如「<a class="source" href="c3_du_shi_xiang_zhu__si_ku_quan_shu_ben__juan02.xhtml#dong_ri_luo_cheng_bei_ye___yuan_huang_di_miao-n636">山河扶繡戶</a>」，扶字，借山河而寫繡戶之高。「<a class="source" href="c4_du_shi_xiang_zhu__si_ku_quan_shu_ben__juan03.xhtml#tou_zeng_ge_shu_han-n729">乾坤繞漢宮</a>」，繞字，借乾坤以寫漢宮之大。如「<a class="source" href="c22_du_shi_xiang_zhu__si_ku_quan_shu_ben__juan21.xhtml#bai_di_lou">樓光去日遠</a>」，去字，不寫日遠而寫樓之峻。「<a class="source" href="c22_du_shi_xiang_zhu__si_ku_quan_shu_ben__juan21.xhtml#bai_di_lou">峽影入江深</a>」，入字，不寫江深而寫峽之高。用一字而兩邊雙照者，如<span class="book-name">王漢州杜綿州泛池</span>一首，而曰「<a class="source" href="c13_du_shi_xiang_zhu__si_ku_quan_shu_ben__juan12.xhtml#jiu_xiang">使君雙皂蓋</a>」，雙字，王杜二刺史也。如<span class="book-name">楊奉先宅會白水崔明府</span>一首，而曰「<a class="source" href="c5_du_shi_xiang_zhu__si_ku_quan_shu_ben__juan04.xhtml#jiu_ri_yang_feng_xian_hui_bai_shui_cui_ming_fu-n800">鳧舄共差池</a>」，共字、差池字，楊崔二縣令也。如<span class="book-name">江漲呈竇使君</span>一首，而曰「<a class="source" href="c13_du_shi_xiang_zhu__si_ku_quan_shu_ben__juan12.xhtml#you_cheng_dou_shi">同是一浮萍</a>」，同字，己與竇使君也。如<span class="book-name">岳麓道林寺</span>一首，而曰「壯麗敵」、「清涼俱」、「交響共命鳥」、「雙迴三足烏」、「步步雪山草」、「人人滄海珠」，敵字、俱字、交字、雙字、步步字、人人字，二寺也。　用事重疊，詩家之病也，而<span class="book-name">贈韓諫議</span>一首，如星宮之君、北斗羽人、赤松子、南極老人，并麒麟、鳳凰、芙蓉、旌旗、瓊漿、煙霧，純用神仙事。<span class="book-name">魏將軍歌</span>一首，如星纏、天駟天河、欃槍熒惑、鉤陳玄武，純用天文事。<span class="book-name">舍弟觀到江陵</span>第一首，用荊州峽內、沙頭嶢關、寒江黃牛，八句而用六地名。前題第二首，如庾信、羅含、蔣詡、邵平，八句而用四人名，反以相犯出奇，而不復見其使事之迹。　用虛字，宋人之習氣也，而<span class="book-name">螢火</span>一首中四句，連用忽驚、復亂、却繞、偶經。<span class="book-name">花底</span>一首，後六句連用忽疑、何事、恐是、堪留、深知、莫作，而不見重複為難。　拈一字而縱横出奇者，大家所不屑為，有時作狡獪者戲，如東西南北，有兩句分用者「<a class="source" href="c20_du_shi_xiang_zhu__si_ku_quan_shu_ben__juan19.xhtml#chu_sai_nan_wei_lu">東望西江永，南遊北戶開</a>」、「<a class="source" href="c15_du_shi_xiang_zhu__si_ku_quan_shu_ben__juan14.xhtml#song_she_di_ying">岷嶺南蠻北，徐關東海西</a>」、「<a class="source" href="c19_du_shi_xiang_zhu__si_ku_quan_shu_ben__juan18.xhtml#ji_cong">嵯峨白帝城東西，南有龍湫北虎溪</a>」。有兩句疊用者，「<a class="source" href="c11_du_shi_xiang_zhu__si_ku_quan_shu_ben__juan10.xhtml#jin_ting">南京久客耕南畝，北望傷神坐北窗</a>」。有一句總用，而下復分承者「<a class="source" href="c24_du_shi_xiang_zhu__si_ku_quan_shu_ben__juan23.xhtml#zhui_chou_gu_gao_shu_zhou_ren_ri_jian_ji">東西南北更堪論</a>」，下接以遥拱北辰、欲傾東海、邊塞西山、衣冠南渡，然不足為法。　就唐人而論，杜公已掩有衆長，如「<a class="source" href="c11_du_shi_xiang_zhu__si_ku_quan_shu_ben__juan10.xhtml#bu_jian">不見李生久，佯狂真可哀。世人皆欲殺，吾意獨憐才</a>」，則元白也。「<a class="source" href="c4_du_shi_xiang_zhu__si_ku_quan_shu_ben__juan03.xhtml#cui_fu_ma_shan_ting_yan_ji-n745">客醉揮金碗，詩成得繡袍</a>」、「<a class="source" href="c8_du_shi_xiang_zhu__si_ku_quan_shu_ben__juan07.xhtml#shan_si-n1095_2">麝香眠石竹，鸚鵡啄金桃</a>」，則温李也。「<a class="source" href="c13_du_shi_xiang_zhu__si_ku_quan_shu_ben__juan12.xhtml#wan_he_shu_sheng_man_qian_ya_qiu_qi_gao_fu_zhou">萬壑樹聲滿，千崖秋氣高</a>」、「<a class="source" href="c6_du_shi_xiang_zhu__si_ku_quan_shu_ben__juan05.xhtml#zi_jing_cuan_zhi_feng_xiang_xi_da_xing_zai_suo-n865">眼穿當落日，心死著寒灰</a>」，則賈島也。「<a class="source" href="c1_du_shi_xiang_zhu__si_ku_quan_shu_ben__juan01.xhtml#zhong-n594">崩石欹山樹，清漣曳水衣</a>」、「<a class="source" href="c15_du_shi_xiang_zhu__si_ku_quan_shu_ben__juan14.xhtml#guan_li_gu_qing_si_ma_di">紅浸珊瑚短，青懸薜荔長</a>」，則錢劉也。「<a class="source" href="c11_du_shi_xiang_zhu__si_ku_quan_shu_ben__juan10.xhtml#jin_ting">俱飛蛺蝶元相逐，並蒂芙蓉本自雙</a>」，則韓偓、杜牧也。「<a class="source" href="c22_du_shi_xiang_zhu__si_ku_quan_shu_ben__juan21.xhtml#duan_ge_xing_zeng_wang_lang_si_zhi">王郎酒酣拔劍斫地歌莫哀，我能拔爾抑塞磊落之奇才，豫章翻風白日動，鯨魚跋浪滄溟開</a>」，太白無此雄放。「<a class="source" href="c19_du_shi_xiang_zhu__si_ku_quan_shu_ben__juan18.xhtml#jing_nan_bing_ma_shi">太常樓船聲嗷嘈，問兵刮寇趨下牢。牧出令奔飛百艘，猛蛟突獸紛騰逃</a>」，長吉無此奇傑。出其緒餘，已足衣被一代矣。　唐人惟摩詰律詩，可以頡頏老杜，然<span class="book-name">終南山</span>一首「太乙近天都，連山到海隅。白雲回望迥，青靄入看無」四句，誠與老杜無間。接云「分野中峰變，陰晴衆壑殊」，已覺六句俱景。至落句曰「欲投人處宿，隔水問樵夫」，未免粘帶，而響亦稍落，承載上六句不起。老杜必推開一步，有雄渾句以振之矣。　公<span class="book-name">進鵰賦表</span>稱自七歲所綴詩筆，約千餘篇，又云「<a class="source" href="c17_du_shi_xiang_zhu__si_ku_quan_shu_ben__juan16.xhtml#zhuang_you">七齡思即壯，開口咏鳳凰</a>」，而集中天寶十餘年間，東都齊魯不及三十首，而少年及吳越之詩不傳，則天寶以前之詩散失多矣。　杜公成都有浣花草堂，夔州有東屯稻畦茅屋、瀼西果園。草堂旅寓安適，尚多悲歎，至荊南，飄泊舟中，宗文復夭，而俱無一言，則湖南以後之詩，散失多矣。<br/>
　　<small about="#mwt213" typeof="mw:Transclusion">諸家評論，已載各章之末，其統論綱領及連釋字句者，又附紀此編，庶廣前編所未備耳。　癸巳歲兆鰲記。</small><br/>
<br/>
<br/>
<br/>
<br/>
　　杜詩補註卷下</p></div><meta typeof="mw:Includes/OnlyInclude/End"/>

</div><div class="licenseContainer licenseBanner dynlayout-exempt" about="#mwt6">
<div><div><div><div>
<p><span class="imageLeft"><span typeof="mw:File"><span><img alt="" resource="./File:PD-icon.svg" src="images/c29_PD_icon.svg_48px_PD_icon.svg.png" decoding="async" data-file-type="drawing" class="mw-file-element" style="width:48; height:48; " data-title="PD-icon.svg-48px-PD-icon.svg.png"/></span></span></span></p>
</div><div>
<div>
<p>本作品在全世界都属于<b><a rel="mw:WikiLink/Interwiki" href="https://zh.wikipedia.org/wiki/公有领域" title="w:公有领域" class="extiw">公有领域</a></b>，因为作者逝世已经超过100年，并且于1929年1月1日之前出版。</p>
</div>
</div><div>
<p><span class="noimageRight"/></p>
</div></div></div></div>
<div class="licensetpl">
<p><span class="licensetpl_short">Public domain</span><span class="licensetpl_long">Public domain</span><span class="licensetpl_link_req">false</span><span class="licensetpl_attr_req">false</span></p>
</div>
</div></section></body></html>
