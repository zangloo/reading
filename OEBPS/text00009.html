<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd"><html xmlns="http://www.w3.org/1999/xhtml">
<head><title></title>
</head>
<body>
<p height="0pt" width="0pt" align="left">
<font size="4">
<font color="#385623">簡傲第二十四</font>
</font>
</p>
<p height="0pt" width="2em" align="left">
<font size="4">
<font color="#000000">１晉文王功德盛大，坐席嚴敬，擬於王者。</font>
</font>
 <font color="#262626">漢晉春秋曰：「文王進爵為王，司徒何曾與朝臣皆盡禮，唯王祥長揖不拜。」</font>
 <font size="4">
<font color="#000000">唯阮籍在坐，</font>
</font>
 <font color="#C00000">〔一〕</font>
 <font size="4">
<font color="#000000">箕踞嘯歌，酣放自若。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「咸熙元年，昭進爵為王，阮已先一年卒矣。」</font>
</p>
<p height="0pt" width="2em" align="left">
<font size="4">
<font color="#000000">２王戎弱冠詣阮籍，時劉公榮在坐。阮謂王曰：「偶有二斗美酒，當與君共飲。彼公榮者，無預焉。」二人交觴酬酢，公榮遂不得一桮。而言語談戲，三人無異。或有問之者，阮荅曰：「勝公榮者，不得不與飲酒；不如公榮者，不可不與飲酒；唯公榮，可不與飲酒。」</font>
</font>
 <font color="#262626">晉陽秋曰：「戎年十五，隨父渾在郎舍，阮籍見而說焉。每適渾俄頃，輒在戎室久之。乃謂渾：『濬沖清尚，非卿倫也。』戎嘗詣籍共飲，而劉昶在坐不與焉。昶無恨色。既而戎問籍曰：『彼為誰也？』曰：『劉公榮也。』濬沖曰：『勝公榮，故與酒；不如公榮，不可不與酒；唯公榮者，可不與酒。』」</font>
 <font color="#C00000">〔一〕</font>
 <font color="#262626">竹林七賢論曰：「初，籍與戎父渾俱為尚書郎，每造渾，坐未安，輒曰：『與卿語，不如與阿戎語。』就戎，必日夕而返。籍長戎二十歲，</font>
 <font color="#C00000">〔二〕</font>
 <font color="#262626">相得如時輩。劉公榮通士，性尤好酒。籍與戎酬酢終日，而公榮不蒙一桮，三人各自得也。戎為物論所先，皆此類。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「一桮」「桮」，景宋本作「㮎」。注「酬酢」「酬」，景宋本及沈本作「醻」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">容齋隨筆卷十二云：「此事見戎傳，而世說為詳。又一事云：『公榮與人飲酒，雜穢非類，人或譏之，答曰：「勝公榮者，不可不與飲；不如公榮者，亦不可不與飲。」故終日共飲而醉。』（按見任誕篇）二者稍不同。公榮待客如此，費酒多矣。顧不蒙一杯於人乎？」嘉錫案：余以為此即一事，而傳聞異辭耳。又晉陽秋所載濬沖語，世說以為籍語，亦為小異。晉書從世說。</font>
</p>
<p height="0pt" width="2em" align="left">
<font color="#262626">程炎震云：「晉書四十三戎傳作戎問籍答。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「籍長戎實二十四歲。」</font>
</p>
<p height="0pt" width="2em" align="left">
<font size="4">
<font color="#000000">３鍾士季精有才理，先不識嵇康。鍾要于時賢儁之士，俱往尋康。康方大樹下鍛，</font>
</font>
 <font color="#C00000">〔一〕</font>
 <font size="4">
<font color="#000000">向子期為佐鼓排。</font>
</font>
 <font color="#C00000">〔二〕</font>
 <font size="4">
<font color="#000000">康揚槌不輟，傍若無人，移時不交一言。鍾起去，康曰：「何所聞而來？何所見而去？」鍾曰：「聞所聞而來，見所見而去。」</font>
</font>
 <font color="#C00000">〔三〕</font>
 <font color="#262626">文士傳曰：「康性絕巧，能鍛鐵。家有盛柳樹，</font>
 <font color="#C00000">〔四〕</font>
 <font color="#262626">乃激水以圜之，夏天甚清涼，恆居其下傲戲，乃身自鍛。家雖貧，有人說鍛者，康不受直。唯親舊以雞酒往與共飲噉，清言而已。」魏氏春秋曰：「鍾會為大將軍兄弟所暱，聞康名而造焉。會名公子，以才能貴幸，乘肥衣輕，賓從如雲。康方箕踞而鍛，會至不為之禮，</font>
 <font color="#C00000">〔五〕</font>
 <font color="#262626">會深銜之。後因呂安事，而遂譖康焉。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「有人說鍛者」「說」，景宋本及沈本作「就」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案說文：『鍛，小冶也。』急就篇：『鍛鑄鉛錫鐙錠鐎。』顏師古注：『凡金鐵之屬，椎打而成器者，謂之鍛。銷冶而成者，謂之鑄。』王應麟補注引蒼頡篇曰：『鍛，椎也。』」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「後漢書杜詩傳：『遷南陽太守，造作水排，鑄為農器。』賢注：『排音蒲拜反，冶鑄者為排以吹炭。排當作㰆，古字通用。』魏書韓暨傳：『徙監治謁者，舊時治作馬排，每一熟石，用馬百匹。更作人排，又費工力。暨乃因長流為水排。』裴注曰：『排，蒲拜反，為排以吹炭。』晉書杜須傳：『又作人排新器。』音義曰：『排，蒲界反。』玉篇：『韛，皮拜切，韋橐也。可以吹火令熾，亦作橐。』廣韻十六怪：『韛，韋囊，吹火。㰆，上同，並蒲拜反。』蓋古只作排，後乃造韛㰆字。文選二十一五君詠注引向秀別傳曰：『秀嘗與嵇康偶鍛於洛邑，故鍾得見之。』又十六思舊賦注引魏氏春秋『康寓居河內之山陽，鍾會為大將軍所昵』云云。蓋中有刪節，故併兩處為一。」李詳云：「詳案：玄應一切經音義卷一云：『𩏕囊，埤蒼作韛。東觀漢記作排。王弼注書作㰆。同皮拜反，所以冶家用炊火令熾者也。』後漢書杜詩傳：『造作水排，鑄為農器。』章懷注：『排，音蒲拜反，冶鑄者為排以吹炭。排當作㰆，古字通用也。』案𩏕以熟牛皮為之，故字從韋。吾鄉冶銅者尚有此製。𩏕、韛同字。」嘉錫案：審言箋引音義有刪改，且誤以「作排」以下均為埤蒼語。今據原書改正。冶家，音義作治家，審言改作「鍛家」，並非。慧琳音義四十二誤亦同。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：嵇、鍾問答之語，亦出魏氏春秋。見三國志王粲傳注引。</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">崔豹古今注曰：「合歡樹似梧桐，枝葉繁，互相交結。每風來輒自解，了不相牽綴。樹之階庭，使人不忿。嵇康種之舍前。」</font>
</p>
<p height="0pt" width="2em" align="left">
<font color="#C00000">〔五〕</font>
 <font color="#262626">魏志王粲傳注、文選思舊賦注並引魏氏春秋曰「康寓居河內之山陽，鍾會聞康名而造之。康方箕踞而鍛」云云。嘉錫案：晉之河內郡山陽縣，在今河南修武縣西北。嘗疑會以貴公子居京師，賓從如雲，未必走數百里，遠至山陽訪康。考御覽四百九引向秀別傳曰：「秀字子期，少為同郡山濤所知。又與譙國嵇康、東平呂安友善。其趍舍進止，無不必同。造事營生，業亦不異。常與康偶鍛於洛邑，與呂安灌園於山陽。收其餘利，以供酒食之費。或率爾相攜，觀原野，極游浪之勢，亦不計遠近。或經日乃歸，復常業。」據此，是嵇、向偶鍛之地在洛邑，不在山陽。故會得與一時賢儁俱往尋康。魏氏春秋所謂康居山陽，特記其竹林之游，而於此事，則未及分析言之耳。</font>
</p>
<p height="0pt" width="2em" align="left">
<font size="4">
<font color="#000000">４嵇康與呂安善，每一相思，千里命駕。</font>
</font>
 <font color="#262626">晉陽秋曰：「安字中悌，東平人，冀州刺史招之第二子。</font>
 <font color="#C00000">〔一〕</font>
 <font color="#262626">志量開曠，有拔俗風氣。」干寶晉紀曰：「初，安之交康也，其相思則率爾命駕。」</font>
 <font size="4">
<font color="#000000">安後來，值康不在，喜出戶延之，不入。</font>
</font>
 <font color="#262626">晉百官名曰：「嵇喜字公穆，歷揚州刺史，康兄也。阮籍遭喪，往弔之。籍能為青白眼，見凡俗之士，以白眼對之。及喜往，籍不哭，見其白眼，喜不懌而退。康聞之，乃齎酒挾琴而造之，遂相與善。」干寶晉紀曰：「安嘗從康，或遇其行，康兄喜拭席而待之，弗顧，獨坐車中。康母就設酒食，求康兒共與戲。良久則去，其輕貴如此。」</font>
 <font size="4">
<font color="#000000">題門上作「鳳」字而去。喜不覺，猶以為欣，故作。「鳳」字，凡鳥也。</font>
</font>
 <font color="#262626">許慎說文曰：「鳳，神鳥也。從鳥，凡聲。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「中悌」「中」，景宋及沈本作「仲」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「魏志十六杜恕傳：『鎮北將軍呂昭，又領冀州牧。』注引世語曰：『昭字子展。長子巽，字長悌，為相國掾，有寵於司馬文王。次子安，字仲悌。次子粹，字季悌，河南尹。』按昭為冀州，蓋在太和中。」</font>
</p>
<p height="0pt" width="2em" align="left">
<font size="4">
<font color="#000000">５陸士衡初入洛，咨張公所宜詣；劉道真是其一。陸既往，劉尚在哀制中。性嗜酒，禮畢，初無他言，唯問：「東吳有長柄壺盧，卿得種來不？」</font>
</font>
 <font color="#C00000">〔一〕</font>
 <font size="4">
<font color="#000000">陸兄弟殊失望，乃悔往。</font>
</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：通典八十八孫為祖持重議載劉寶以為孫為祖不三年，引據經典甚詳。則寶亦治喪服之學者，而其居喪乃如此！違其實而習其文，此魏、晉之經學，所為有名無實也。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">抱朴子外篇譏惑論東晉初江表風俗之失曰：「又聞貴人在大哀，或有疾病，服石散，以數食宣藥勢，以飲酒為性命。疾患危篤，不堪風冷，幃帳茵褥，任其所安。於是凡瑣小人之有財力者，了不復居於喪位，常在別房，高床重褥，美食大飲。或與密客，引滿投空，至於沈醉。曰：『此京、洛之法也。』不亦惜哉！余之鄉里先德君子，其居重難，或并在衰老，於禮唯應縗麻在身，不成喪致毀者，皆過哀啜粥，口不經甘。時人雖不肖者，莫不企及自勉。而今人乃自取如此！何其相去之遼緬乎？」嘉錫案：據抱朴之言，則居喪飲酒，自是京、洛閒之習俗。蓋自阮籍居母喪，飲酒食肉，士大夫慕其放達，相習成風。劉道真任誕之徒，自不免如此。恣情任性，自放於禮法之外耳。非必因有疾，及服寒食散也。抱朴吳人，言其鄉先德居喪，莫不守禮。士衡兄弟，吳中舊族，習於禮法，故乍聞道真之語，為之駭然失望。當時因風尚不同，南北相輕，此亦其一事。及五馬南浮，名士過江如鯽。三吳子弟，仰其風流，群相仿效，雖凡瑣小人，亦從風而靡矣。</font>
</p>
<p height="0pt" width="2em" align="left">
<font size="4">
<font color="#000000">６王平子出為荊州，</font>
</font>
 <font color="#262626">晉陽秋曰：「惠帝時，太尉王夷甫言於選者，以弟澄為荊州刺史，從弟敦為青州刺史。澄、敦俱詣太尉辭。</font>
 <font color="#C00000">〔一〕</font>
 <font color="#262626">太尉謂曰：『今王室將卑，故使弟等居齊、楚之地，外可以建霸業，內足以匡帝室，所望於二弟也！』」</font>
 <font size="4">
<font color="#000000">王太尉及時賢送者傾路。時庭中有大樹，上有鵲巢。平子脫衣巾，徑上樹取鵲子。涼衣拘閡樹枝，便復脫去。得鵲子還，下弄，神色自若，傍若無人。</font>
</font>
 <font color="#C00000">〔二〕</font>
 <font color="#262626">鄧粲晉紀曰：「澄放蕩不拘，時謂之達。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書四十三澄傳作『惠帝末』是也。通鑑八十六以澄刺荊，繫之永嘉元年。蓋光熙元年劉弘卒，即議代者，明年澄乃之鎮耳。通鑑攷異引晉春秋，青州作揚州。溫公駁之，蓋所見本偶誤耳。」又云：「光熙元年，王衍為司空。明年十一月，為司徒。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案王澄一生，絕無可取。狂且恃貴，輕侻喪身。既無當世之才，亦絕片言之善。虛叨疆寄，致亂逃歸。徒以王衍、王戎，紛紜標榜。一自私其同氣，一自附於宗英。大言不慚，厚相封殖。觀於此舉，脫衣上樹，裸體探雛，直是無賴妄人，風狂乞相。以為簡傲，何啻寱言？晉代風流，概可知矣。舍方伯之威儀，作驅烏之兒戲，而委以重任，鎮扼上流。夷甫之流，謀國如是。晉之不競，亦可識矣。」</font>
</p>
<p height="0pt" width="2em" align="left">
<font size="4">
<font color="#000000">７高坐道人於丞相坐，恆偃臥其側。見卞令，肅然改容云：「彼是禮法人。」</font>
</font>
 <font color="#262626">高坐傳曰：「王公曾詣和上，和上解帶偃伏，悟言神解。見尚書令卞望之，便斂衿飾容。時歎皆得其所。」</font>
</p>
<p height="0pt" width="2em" align="left">
<font size="4">
<font color="#000000">８桓宣武作徐州，時謝奕為晉陵。</font>
</font>
 <font color="#262626">中興書曰：「奕自吏部郎，出為晉陵太守。」</font>
 <font size="4">
<font color="#000000">先粗經虛懷，而乃無異常。及桓還荊州，</font>
</font>
 <font color="#C00000">〔一〕</font>
 <font size="4">
<font color="#000000">將西之間，意氣甚篤，奕弗之疑。唯謝虎子婦王悟其旨。</font>
</font>
 <font color="#262626">虎子，謝據小字，奕弟也。其妻王氏，已見。</font>
 <font size="4">
<font color="#000000">每曰：「桓荊州用意殊異，必與晉陵俱西矣！」俄而引奕為司馬。奕既上，猶推布衣交。在溫坐，岸幘嘯詠，無異常日。宣武每曰：「我方外司馬。」遂因酒，轉無朝夕禮。</font>
</font>
 <font color="#C00000">〔二〕</font>
 <font size="4">
<font color="#000000">桓舍入內，奕輒復隨去。後至奕醉，溫往主許避之。主曰：「君無狂司馬，我何由得相見？」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「建元元年，溫為徐州。永和元年，遷荊州。此還字當作遷。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「晉書七十九奕傳，朝夕作朝廷。」嘉錫案：「遂因酒，轉無朝夕禮」，書鈔六十八引作「遂因酒縱誕」。</font>
</p>
<p height="0pt" width="2em" align="left">
<font size="4">
<font color="#000000">９謝萬在兄前，欲起索便器。于時阮思曠在坐曰：「新出門戶，篤而無禮。」</font>
</font>
</p>
<p height="0pt" width="2em" align="left">
<font size="4">
<font color="#000000">１０謝中郎是王藍田女婿，</font>
</font>
 <font color="#262626">謝氏譜曰：「萬取太原王述女，名荃。」</font>
 <font size="4">
<font color="#000000">嘗箸白綸巾，肩輿徑至揚州聽事見王，</font>
</font>
 <font color="#C00000">〔一〕</font>
 <font size="4">
<font color="#000000">直言曰：「人言君侯癡，君侯信自癡。」藍田曰：「非無此論，但晚令耳。」</font>
</font>
 <font color="#262626">述別傳曰：「述少真獨退靜，人未嘗知，故有晚令之言。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「萬以升平三年敗廢。五年起為散騎常侍。述時皆為揚州。」又云：「文選十六閑居賦注引周遷輿服雜事記曰：『步輿方四尺，素木為之，以皮為襻之。自天子至於庶人，通得乘之。』」</font>
</p>
<p height="0pt" width="2em" align="left">
<font size="4">
<font color="#000000">１１王子猷作桓車騎騎兵參軍，桓問曰：「卿何署？」答曰：「不知何署，時見牽馬來，似是馬曹。」</font>
</font>
 <font color="#262626">中興書曰：「桓沖引徽之為參軍，蓬首散帶，不綜知其府事。」</font>
 <font size="4">
<font color="#000000">桓又問：「官有幾馬？」答曰：「不問馬，何由知其數？」</font>
</font>
 <font color="#262626">論語曰：「廄焚，孔子退朝曰：『傷人乎？』不問馬。」注：「貴人賤畜，故不問也。」</font>
 <font size="4">
<font color="#000000">又問：「馬比死多少？」答曰：「未知生，焉知死？」</font>
</font>
 <font color="#262626">論語曰：「子路問死。孔子曰：『未知生，焉知死？』」馬融注曰：「死事難明，語之無益，故不答。」</font>
</p>
<p height="0pt" width="2em" align="left">
<font size="4">
<font color="#000000">１２謝公嘗與謝萬共出西，過吳郡。阿萬欲相與共萃王恬許，</font>
</font>
 <font color="#262626">恬已見。時為吳郡太守。</font>
 <font size="4">
<font color="#000000">太傅云：「恐伊不必酬汝，意不足爾！」萬猶苦要，太傅堅不回，萬乃獨往。坐少時，王便入門內，謝殊有欣色，以為厚待已。良久，乃沐頭散髮而出，亦不坐，仍據胡床，在中庭曬頭，神氣傲邁，了無相酬對意。謝於是乃還。未至船，逆呼太傅。安曰：「阿螭不作爾！」</font>
</font>
 <font color="#C00000">〔一〕</font>
 <font color="#262626">王恬，小字螭虎。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案作當作足，此仍述安石語。『不足爾』，言不足往也。」嘉錫案：江左王、謝齊名，實在安立功名以後。此時謝氏兄弟甫有盛名，而其先本非世族，故阮裕譏為新興門戶。王恬貴游子弟，宜其不禮謝萬也。</font>
</p>
<p height="0pt" width="2em" align="left">
<font size="4">
<font color="#000000">１３王子猷作桓車騎參軍。</font>
</font>
 <font color="#C00000">〔一〕</font>
 <font size="4">
<font color="#000000">桓謂王曰：「卿在府久，比當相料理。」初不答，直高視，以手版拄頰云：「西山朝來，致有爽氣。」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">渚宮舊事五作「王子猷為桓溫參軍」，誤也。</font>
</p>
<p height="0pt" width="2em" align="left">
<font size="4">
<font color="#000000">１４謝萬北征，常以嘯詠自高，未嘗撫慰眾士。</font>
</font>
 <font color="#C00000">〔一〕</font>
 <font size="4">
<font color="#000000">謝公甚器愛萬，而審其必敗，乃俱行。從容謂萬曰：「汝為元帥，宜數喚諸將宴會，以說眾心。」萬從之。因召集諸將，都無所說，直以如意指四坐云：「諸君皆是勁卒。」諸將甚忿恨之。</font>
</font>
 <font color="#C00000">〔二〕</font>
 <font size="4">
<font color="#000000">謝公欲深箸恩信，自隊主將帥以下，無不身造，厚相遜謝。及萬事敗，軍中因欲除之。復云：「當為隱士。」故幸而得免。</font>
</font>
 <font color="#262626">萬敗事已見上。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：晉書王羲之傳：「萬為豫州都督，羲之遺萬書誡之曰：『以君邁往不屑之韻，而俯同群辟，誠難為意也。然所謂通識，正自當隨事行藏，乃為遠耳。願君每與士之下者同，則盡善矣。食不二味，居不重席，此復何有？而古人以為美談。濟否所由，實在積小以致高大。君其存之！』萬不能用。」觀此章所敘，萬之輕傲諸將，正所謂邁往不屑之氣也。右軍之言，深中其病。以此等狂妄之徒，而付之征討之任，其敗固宜。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">通鑑一百胡注曰：「如意，鐵如意也。凡奮身行伍者，以兵與卒為諱。既為將矣，而稱之為卒，所以益恨也。」</font>
</p>
<p height="0pt" width="2em" align="left">
<font size="4">
<font color="#000000">１５王子敬兄弟見郗公，躡履問訊，甚修外生禮。及嘉賓死，皆箸高屐，儀容輕慢。</font>
</font>
 <font color="#C00000">〔一〕</font>
 <font size="4">
<font color="#000000">命坐，皆云「有事，不暇坐。」既去，郗公慨然曰：「使嘉賓不死，鼠輩敢爾！」</font>
</font>
 <font color="#262626">愔子超，有盛名，且獲寵於桓溫，故為超敬愔。</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「龍城札記三曰：『屐可以遊山，亦可以燕居著之，謝安之履齒折，是也。紈少年喜著高齒屐，見顏氏家訓中。大抵通侻之服，非正服也。宋阮長之為中書郎，直省，應往鄰省，誤著屐出閤。依事，自列門下。事見南史。蓋宮省謹嚴之地，宜著履。在直所，容可不拘，而出閤則必不可以褻，此其所以自劾也。』」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">惜抱軒筆記五曰：「晉書郗超傳言王獻之兄弟於超死後簡敬於郗愔，此本世說，吾謂其誣也。子敬佳士，豈慢舅若此？且超權重，為人所畏，乃簡文時。乃孝武時，桓溫喪，超失勢矣。豈存沒尚足輕重於其父哉？」</font>
</p>
<p height="0pt" width="2em" align="left">
<font size="4">
<font color="#000000">１６王子猷嘗行過吳中，見一士大夫家，極有好竹。主已知子猷當往，乃灑埽施設，在聽事坐相待。王肩輿徑造竹下，諷嘯良久。主已失望，猶冀還當通，遂直欲出門。主人大不堪，便令左右閉門不聽出。王更以此賞主人，乃留坐，盡歡而去。</font>
</font>
</p>
<p height="0pt" width="2em" align="left">
<font size="4">
<font color="#000000">１７王子敬自會稽經吳，聞顧辟疆</font>
</font>
 <font color="#262626">顧氏譜曰：「辟疆，吳郡人。歷郡功曹、平北參軍。」</font>
 <font size="4">
<font color="#000000">有名園。</font>
</font>
 <font color="#C00000">〔一〕</font>
 <font size="4">
<font color="#000000">先不識主人，徑往其家，值顧方集賓友酣燕。而王遊歷既畢，指麾好惡，傍若無人。顧勃然不堪曰：「傲主人，非禮也；以貴驕人，非道也。失此二者，不足齒人，傖耳！」便驅其左右出門。王獨在輿上回轉，</font>
</font>
 <font color="#C00000">〔二〕</font>
 <font size="4">
<font color="#000000">顧望左右移時不至，然後令送箸門外，怡然不屑。</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「不足齒人」「人」，沈本作「之」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">吳郡志十四云：「晉辟疆園，自西晉以來傳之，池館林泉之盛，號吳中第一。晉、唐人題詠甚多，今莫知遺跡所在。考龜蒙之詩，則在唐為任晦園亭。今任園亦不可考矣。」嘉錫案：顧辟疆東晉人，志云「西晉以來傳之」，誤也。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「晉書作『不足齒之傖耳，便驅出門』。此處人字疑是之字形誤。惟晉書言『便驅出門』，蓋采世說之文而誤。子敬固為無禮，亦安得遽摽之門外？依臨川所說，乃是驅其左右，斯為近理云。王獨在輿上者，六朝貴游登臨游歷，多以肩輿。如陶淵明門生舁竹輿，上條王子敬看竹亦云『肩輿徑造竹下』也。」程炎震云：「人，宋本作之。晉書八十獻之傳亦作之。」嘉錫案：顏氏家訓涉務篇曰：「梁世士大夫皆尚衣博帶，大冠高履。出則車輿，入則扶侍。郊郭之內，無乘馬者。」今以晉人之事觀之，則出必車輿，自是江南習俗。之推指為梁事，特就身所親歷言之耳。</font>
</p>
<p height="0pt" width="2em" align="justify">
<font size="2"> </font>
</p>
<p height="0pt" width="0pt" align="justify">
<font size="2"> </font>
</p>
<p height="0pt" width="2em" align="left">
<font size="2"> </font>
</p>
<span id="filepos0001748099"></span>
<p height="0pt" width="0pt" align="left">
<font size="4">
<font color="#385623">世說新語卷下之下</font>
</font>
</p>
<span id="filepos0001748219"></span>
<p height="0pt" width="0pt" align="left">
<font size="4">
<font color="#385623">排調第二十五</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「排當作俳。金樓子捷對篇曰：『諸如此類，合曰俳調。過乃疏鄙，不足多稱。』魏志二十九華陀傳注引曹植辯道論曰：『自家王與太子及余兄弟，並以為調笑。』文心雕龍諧隱篇云：『魏文因俳侻以著笑書，薛綜憑宴會而發嘲調。』亦一證也。」</font>
</p>
<p height="0pt" width="2em" align="left">
<font size="4">
<font color="#000000">１諸葛瑾為豫州，遣別駕到臺，</font>
</font>
 <font color="#262626">瑾已見。</font>
 <font size="4">
<font color="#000000">語云：「小兒知談，卿可與語。」連往詣恪，</font>
</font>
 <font color="#262626">江表傳曰：「恪字元遜，瑾長子也。少有才名，發藻岐嶷，辯論應機，莫與為對。孫權見而奇之，謂瑾曰：『藍田生玉，真不虛也！』仕吳至太傅。為孫峻所害。」</font>
 <font size="4">
<font color="#000000">恪不與相見。後於張輔吳坐中相遇，</font>
</font>
 <font color="#262626">環濟吳紀曰：「張昭字子布，忠正有才義，仕吳，為輔吳將軍。」</font>
 <font size="4">
<font color="#000000">別駕喚恪：「咄咄郎君。」恪因嘲之曰：「豫州亂矣，何咄咄之有？」答曰：「君明臣賢，未聞其亂。」恪曰：「昔唐堯在上，四凶在下。」答曰：「非唯四凶，亦有丹朱。」於是一坐大笑。</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「黃龍元年，瑾為豫州牧。張昭嘉禾五年卒。當在此八年中。恪死時年五十一，是時三十上下矣。」</font>
</p>
<p height="0pt" width="2em" align="left">
<font size="4">
<font color="#000000">２晉文帝與二陳共車，過喚鍾會同載，即駛車委去。比出，已遠。既至，因嘲之曰：「與人期行，何以遲遲？望卿遙遙不至。」會答曰：「矯然懿實，何必同群？」帝復問會：「皋繇何如人？」答曰：「上不及堯、舜，下不逮周、孔，亦一時之懿士。」</font>
</font>
 <font color="#C00000">〔一〕</font>
 <font color="#262626">二陳，騫與泰也。會父名繇，故以「遙遙」戲之。騫父矯，宣帝諱懿，泰父群，祖父寔，故以此酬之。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案皋陶古皆作咎繇。說文言部謨字下引虞書咎繇謨。許君所稱，古文尚書也。離騷、尚書大傳、漢書皆作咎繇。故司馬昭以戲鍾會，非僅取同音也。」李詳云：「詳案：鍾會父繇。魏時自音繇，非如今時音由也。禮檀弓：『詠斯猶。』鄭注：『猶當為搖聲之誤，秦人猶、搖聲相近。』又爾雅釋詁：『繇，喜也。』郭注：『禮記：「詠斯猶。」猶即繇，古今字耳。』」援鶉堂筆記三十云：「蓋舊讀繇為遙，以其父名為戲也。今皆讀為由音。」</font>
</p>
<p height="0pt" width="2em" align="left">
<font size="4">
<font color="#000000">３鍾毓為黃門郎，有機警，在景王坐燕飲。時陳群子玄伯、武周子元夏同在坐，</font>
</font>
 <font color="#262626">魏志曰：「武周字伯南，沛國竹邑人。仕至光祿大夫。」</font>
 <font size="4">
<font color="#000000">共嘲毓。景王曰：「皋繇何如人？」對曰：「古之懿士。」顧謂玄伯、元夏曰：「君子周而不比，群而不黨。」</font>
</font>
 <font color="#C00000">〔一〕</font>
 <font color="#262626">孔安國注論語曰：「忠信為周，阿黨為比。黨，助也。君子雖眾，不相私助。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：此與上一條即一事，而傳聞有異耳。</font>
</p>
<p height="0pt" width="2em" align="left">
<font size="4">
<font color="#000000">４嵇、阮、山、劉在竹林酣飲，王戎後往。步兵曰：「俗物已復來敗人意！」</font>
</font>
 <font color="#262626">魏氏春秋曰：「時謂王戎未能超俗也。」</font>
 <font size="4">
<font color="#000000">王笑曰：「卿輩意，亦復可敗邪？」</font>
</font>
</p>
<p height="0pt" width="2em" align="left">
<font size="4">
<font color="#000000">５晉武帝問孫皓：</font>
</font>
 <font color="#262626">吳錄曰：「皓字元宗，一名彭祖，大皇帝孫也。景帝崩，皓嗣位，為晉所滅，封歸命侯。」</font>
 <font size="4">
<font color="#000000">「聞南人好作爾汝歌，頗能為不？」皓正飲酒，因舉觴勸帝而言曰：「昔與汝為鄰，今與汝為臣。上汝一桮酒，令汝壽萬春。」帝悔之。</font>
</font>
</p>
<p height="0pt" width="2em" align="left">
<font size="4">
<font color="#000000">６孫子荊年少時欲隱，語王武子「當枕石漱流」，誤曰「漱石枕流」。王曰：「流可枕，石可漱乎？」孫曰：「所以枕流，欲洗其耳；</font>
</font>
 <font color="#262626">逸士傳曰：「許由為堯所讓，其友巢父責之。由乃過清泠水洗耳拭目，曰：『向聞貪言，負吾之友。』」</font>
 <font size="4">
<font color="#000000">所以漱石，欲礪其齒。」</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李詳云：「詳案：蜀志秦宓傳『枕石漱流，吟詠縕袍』。」嘉錫案：此乃彭羕傳羕薦宓於許靖語，不在宓傳。李氏謂是秦宓傳中語，誤。又案：宋書樂志三魏武帝秋胡行曰：「遨游八極，枕石漱流飲泉。沈吟不決，遂上升天。」「枕石漱流」四字，始見於此。然彭羕薦秦子敕亦用之，未必襲自魏武，疑其前更有出處也。晉書隱逸宋纖傳，太守楊宣畫其像作頌曰：「為枕何石？為漱何流？身不可見，名不可求。」知此語為魏、晉人所常用矣。此出王隱晉書，見御覽五十一引。</font>
</p>
<p height="0pt" width="2em" align="left">
<font size="4">
<font color="#000000">７頭責秦子羽云：</font>
</font>
 <font color="#262626">子羽未詳。</font>
 <font size="4">
<font color="#000000">「子曾不如太原溫顒、潁川荀宇、</font>
</font>
 <font color="#262626">溫顒已見。荀氏譜曰：「宇字景伯，祖式，太尉。父保，</font>
 <font color="#C00000">〔一〕</font>
 <font color="#262626">御史中丞。」世語曰：「宇少與裴楷、王戎、杜默俱有名，仕晉，至尚書。」</font>
 <font size="4">
<font color="#000000">范陽張華、士卿劉許、</font>
</font>
 <font color="#C00000">〔二〕</font>
 <font color="#262626">晉百官名曰：「劉許字文生，涿鹿鄀人。父放，魏驃騎將軍。許，惠帝時為宗正卿。」按許與張華同范陽人，故曰士卿，互其辭也。宗正卿，或曰士卿。</font>
 <font size="4">
<font color="#000000">義陽鄒湛</font>
</font>
 <font color="#C00000">〔三〕</font>
 <font size="4">
<font color="#000000">、河南鄭詡。</font>
</font>
 <font color="#262626">晉諸公贊曰：「湛字潤甫，新野人。以文義達，仕至侍中。詡字思淵，滎陽開封人，為衛尉卿。祖泰，揚州刺史。父褒，</font>
 <font color="#C00000">〔四〕</font>
 <font color="#262626">司空。」</font>
 <font size="4">
<font color="#000000">此數子者，或謇喫無宮商，</font>
</font>
 <font color="#C00000">〔五〕</font>
 <font size="4">
<font color="#000000">或尪陋希言語，或淹伊多姿態，或讙譁少智諝，或口如含膠飴，或頭如巾兗杵。</font>
</font>
 <font color="#C00000">〔六〕</font>
 <font color="#262626">文士傳曰：「華為人少威儀，多姿態。」推意此語，則此六句，還以目上六人，而口如含膠飴，則指鄒湛。湛辯麗英博，而有此稱。未詳。</font>
 <font size="4">
<font color="#000000">而猶以文采可觀，意思詳序，攀龍附鳳，並登天府。」</font>
</font>
 <font color="#262626">張敏集：載頭責子羽文曰：</font>
 <font color="#C00000">〔七〕</font>
 <font color="#262626">「余友有秦生者，雖有姊夫之尊，少而狎焉。同時好暱，</font>
 <font color="#C00000">〔八〕</font>
 <font color="#262626">有太原溫長仁顒、潁川荀景伯宇、范陽張茂先華、士卿劉文生許、南陽鄒潤甫湛、河南鄭思淵詡。數年之中，繼踵登朝，而此賢身處陋巷，屢沽而無善價，亢志自若，終不衰墮，為之慨然。又怪諸賢既已在位，曾無伐木嚶鳴之聲，甚違王貢彈冠之義，故因秦生容貌之盛，為頭責之文以戲之，并以嘲六子焉。雖似諧謔，實有興也。其文曰：『維泰始元年，頭責子羽曰：「吾託子為頭，萬有餘日矣。大塊稟我以精，造我以形。我為子植髮膚、置鼻耳、安眉須、插牙齒、眸子摛光，雙顴隆起。</font>
 <font color="#C00000">〔九〕</font>
 <font color="#262626">每至出入之間，遨遊市里，行者辟易，坐者竦跽。或稱君侯，或言將軍，捧手傾側，佇立崎嶇。如此者，故我形之足偉也。子冠冕不戴，金銀不佩，釵以當笄，帢以代幗，</font>
 <font color="#C00000">〔一０〕</font>
 <font color="#262626">旨味弗嘗，食粟茹菜，隈摧園閒，糞壤汗黑，歲莫年過，曾不自悔。子厭我於形容，我賤子乎意態。若此者乎，必子行己之累也。子遇我如讎，我視子如仇，居常不樂，兩者俱憂，</font>
 <font color="#C00000">〔一一〕</font>
 <font color="#262626">何其鄙哉！子欲為人寶也，</font>
 <font color="#C00000">〔一二〕</font>
 <font color="#262626">則當如皋陶、后稷、巫咸、伊陟，保乂王家，永見封殖。子欲為名高也，則當如許由、子威、卞隨、務光，洗耳逃祿，千歲流芳。子欲為遊說也，則當如陳軫、蒯通、陸生、鄧公，</font>
 <font color="#C00000">〔一三〕</font>
 <font color="#262626">轉禍為福，令辭從容。</font>
 <font color="#C00000">〔一四〕</font>
 <font color="#262626">子欲為進趣也，則當如賈生之求試，終軍之請使。砥礪鋒穎，以幹王事。子欲為恬淡也，則當如老聃之守一，莊周之自逸。廓然離欲，志陵雲日。子欲為隱遁也，</font>
 <font color="#C00000">〔一五〕</font>
 <font color="#262626">則當如榮期之帶索，漁父之瀺灂，棲遲神丘，垂餌巨壑。此一介之所以顯身成名者也。</font>
 <font color="#C00000">〔一六〕</font>
 <font color="#262626">今子上不希道德，中不效儒墨，塊然窮賤，守此愚惑。察子之情，觀子之志，退不為於處士，進無望於三事，而徒翫日勞形，習為常人之所喜，不亦過乎！」於是子羽愀然深念而對曰：「凡所教敕，謹聞命矣。以受性拘係，</font>
 <font color="#C00000">〔一七〕</font>
 <font color="#262626">不聞禮義，設以天幸，</font>
 <font color="#C00000">〔一八〕</font>
 <font color="#262626">為子所寄。今欲使吾為忠也，即當如伍胥屈平。欲使吾為信也，則當殺身以成名。欲使吾為介節邪，則當赴水火以全貞。此四者，人之所忌，故吾不敢造意。」頭曰：「子所謂天刑地網，剛德之尤，不登山抱木，則褰裳赴流。吾欲告爾以養性，誨爾以優游，而以蟣蝨同情，</font>
 <font color="#C00000">〔一九〕</font>
 <font color="#262626">不聽我謀，悲哉！俱寓人體，而獨為子頭！且擬人其倫，喻子儕偶。子不如太原溫顒、</font>
 <font color="#C00000">〔二０〕</font>
 <font color="#262626">潁川荀宇、范陽張華、士卿劉許、南陽鄒湛、河南鄭詡。此數子者，或謇喫無宮商，或尪陋希言語，或淹伊多姿態，或讙譁少智諝，或口如含膠飴，或頭如巾兗杵，</font>
 <font color="#C00000">〔二一〕</font>
 <font color="#262626">而猶文采可觀，意思詳序，攀龍附鳳，並登天府。夫舐痔得車，沈淵得珠，</font>
 <font color="#C00000">〔二二〕</font>
 <font color="#262626">豈若夫子徒令脣舌腐爛，手足沾濡哉？居有事之世，而恥為權圖，譬猶鑿池抱甕，難以求富。嗟乎子羽！何異檻中之熊，</font>
 <font color="#C00000">〔二三〕</font>
 <font color="#262626">深阱之虎，石間饑蟹，竇中之鼠。事力雖勤，見功甚苦。宜其拳局翦蹙，</font>
 <font color="#C00000">〔二四〕</font>
 <font color="#262626">至老無所希也。支離其形，猶能不困，非命也夫！豈與夫子同處也。</font>
 <font color="#C00000">〔二五〕</font>
 <font color="#262626">」』」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「謇喫」「喫」，景宋本及沈本作「吃」。注「許由子威」「威」，沈本作「臧」。注「廓然離欲」「欲」，沈本作「俗」。注「不聞禮義」「聞」，景宋本及沈本俱作「閑」。注「為忠也」「為信也」「也」，沈本俱作「邪」。注「而以蟣蝨同情」「以」，沈本作「與」。注「而猶文采可觀」「猶」下沈本有「以」字。注「剪蹙」「剪」，景宋本及沈本俱作「煎」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案『式』當作『彧』、『保』當作『俁』。三國志荀彧傳『子俁御史中丞』，注引荀氏家傳曰『俁字叔倩，子宇，字景伯』，又引世語云云，與此同。」程炎震云：「『祖式、父保』，當據魏志十荀彧傳改作『祖彧、父俁』。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">魏志劉放傳曰：「放薨，子正嗣。」注云：「臣松之案：頭責子羽曰『士卿劉許』，字文生，正之弟也。與張華六人，並稱文辭可觀，意思詳序。晉惠帝世，許為越騎校尉。」隋志云：「梁有宗正劉訏集二卷，錄一卷亡。」新唐志作劉許。程炎震云：「魏書劉放傳『子正』，裴注曰：『頭責子羽文曰「士卿劉許」，字文生，正之弟也。與張華六人並稱，文辭可觀，意思詳序。』」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">晉書地理志：武帝平吳，分南陽立義陽郡。張敏此文作於泰始元年，在未平吳之前。故注引此文，兩稱南陽鄒湛。此作義陽者，蓋後來所改。然惠帝時分南陽立新野郡，而此不稱新野，則臨川所據者晉初之本也。</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">李慈銘云：「案『褒』當作『袤』。晉書鄭袤傳：『袤字林叔，滎陽開封人，漢大司農眾之元孫。』父即范書所言公業也。」</font>
</p>
<p height="0pt" width="2em" align="left">
<font color="#C00000">〔五〕</font>
 <font color="#262626">通雅卷五曰：「𧮈㥛，一作謇喫。列子曰：𧮈㥛凌誶，好陵責罵人也。㥛，吃也。說文曰：急性也。方言：𧮈㥛，吃也。或謂之軋，謂之𰙩。郭璞曰：江東曰喋，皆謂口吃好言之狀。頭責子羽文『或謇喫無宮商』。喫，廣韻音毄。」</font>
</p>
<p height="0pt" width="2em" align="left">
<font color="#C00000">〔六〕</font>
 <font color="#262626">嘉錫案：言其頭小而銳，如搗兗之杵，而冠之以巾也。初學記十九引劉思真醜婦賦云「頭似研米槌」。</font>
</p>
<p height="0pt" width="2em" align="left">
<font color="#C00000">〔七〕</font>
 <font color="#262626">隋志有晉尚書郎張敏集二卷，梁五卷。唐宋志仍二卷。洪邁容齋五筆四曰：「故簏中得舊書一帙，題為晉代名臣文集，凡十有四家。所載多不能全。有張敏者，太原人，仕歷平南參軍、太子舍人、濟北長史。其一篇曰頭責子羽文，極為尖新。古來文士，皆無此作。恐藝文類聚、文苑英華或有之。惜其泯沒不傳，謾采之以遺博雅君子。其文九百餘言，頗有東方朔客難，劉孝標絕交論之體，集仙傳所載神女成公智瓊傳見於太平廣記，蓋敏之作也。」嚴可均全晉文八十曰：「張敏太原中都人，咸寧中為尚書郎，領祕書監，太康初出為益州刺史。」文廷式補晉書藝文志丁部六曰：「張敏集，遂初堂書目尚著錄。是此書南宋猶存。」嘉錫案：張敏仕履，得洪氏、嚴氏所述而始全。然洪氏未考世說，故不知頭責子羽文具存孝標注中。且云文苑英華或有之。夫英華上繼文選，起自梁代，安得有晉人文耶？嚴氏又未考五筆，故所載官職不完。智瓊傳見廣記六十一，不著姓名。洪氏知為張敏所作者，據晉代名臣文集也。嚴氏僅從書鈔百二十九采其神女傳三句，而於此傳全篇失收，傳中有張華神女賦序一篇，全晉文五十八張華文中亦未錄入，皆千慮之一失也。文選五十六劍閣銘注引臧榮緒晉書曰：「張載作劍閣銘，益州刺史張敏見而奇之，乃表上其文。世祖遣使鐫石記焉。」據今晉書張載傳，事在太康初。</font>
</p>
<p height="0pt" width="2em" align="left">
<font color="#C00000">〔八〕</font>
 <font color="#262626">李慈銘云：「案洪氏邁容齋五筆引此文小有異同。其此本灼然誤者，輒注其旁。可互通者別出之。『狎焉』作『狎之』，『好暱』作『暱好』。」</font>
</p>
<p height="0pt" width="2em" align="left">
<font color="#C00000">〔九〕</font>
 <font color="#262626">漢書東方朔傳：「上復問朔：『方今公孫丞相、兒大夫、董仲舒之倫，先生自視何與比哉？』朔對曰：『臣觀其臿齒牙，樹頰頦，吐脣吻，擢項頤，結股腳，連脽尻，遺蛇其跡，行步偊旅，臣朔雖不肖，尚兼此數子者。』」張敏所謂植髮膚云云，其意度蓋出於此。</font>
</p>
<p height="0pt" width="2em" align="left">
<font color="#C00000">〔一０〕</font>
 <font color="#262626">李慈銘云：洪本「兩『不』字俱作『弗』。『帢』作『幍』，乃『㡊』之誤，『㡊』即『帢』字。『幗』作『帶』，當以洪本為是，帶與戴佩韻。」</font>
</p>
<p height="0pt" width="2em" align="left">
<font color="#C00000">〔一一〕</font>
 <font color="#262626">漢書匈奴傳曰：「高后時，冒頓寖驕，迺為書使使遺高后曰：『陛下獨立，孤僨獨居。兩者不樂，無以自虞。』」</font>
</p>
<p height="0pt" width="2em" align="left">
<font color="#C00000">〔一二〕</font>
 <font color="#262626">李慈銘云：「『人寶』洪本作『仁賢』，誤。」</font>
</p>
<p height="0pt" width="2em" align="left">
<font color="#C00000">〔一三〕</font>
 <font color="#262626">漢書晁錯傳曰：「錯已死，謁者僕射鄧公為校尉，擊吳楚為將，還見上，上問曰：『道軍所來，聞晁錯死，吳楚罷不？』鄧公曰：『吳為反數十歲矣。發怒削地，以誅錯為名，其意不在錯也。且臣恐天下之士，拑口不敢復言矣。』上曰：『何哉？』鄧公曰：『夫晁錯患諸侯彊大不可制，故請削之，以尊京師。萬世之利也。計畫始行，卒受大戮，內杜忠臣之口，外為諸侯報仇。臣竊為陛下不取也。』於是景帝喟然長息曰：『公言善，吾亦恨之。』迺拜鄧公為城陽中尉。鄧公，成固人也。多奇計。建元年中上招賢良，公卿言鄧先。鄧先時免，起家為九卿，一年，復謝病，免歸。」</font>
</p>
<p height="0pt" width="2em" align="left">
<font color="#C00000">〔一四〕</font>
 <font color="#262626">李慈銘云：「洪本令作含，疑此誤。」（以下「李云」並據洪邁容齋五筆校。）</font>
</p>
<p height="0pt" width="2em" align="left">
<font color="#C00000">〔一五〕</font>
 <font color="#262626">李云：「廓作漠，欲作俗。六『也』字俱作『耶』，古也耶通用，也自為古。」</font>
</p>
<p height="0pt" width="2em" align="left">
<font color="#C00000">〔一六〕</font>
 <font color="#262626">李云：「一介之下有人字，此脫。」</font>
</p>
<p height="0pt" width="2em" align="left">
<font color="#C00000">〔一七〕</font>
 <font color="#262626">李云：「受上無以字，此誤衍。」</font>
</p>
<p height="0pt" width="2em" align="left">
<font color="#C00000">〔一八〕</font>
 <font color="#262626">李云：「設作誤。三『也』字亦皆作耶，伍作包。」</font>
</p>
<p height="0pt" width="2em" align="left">
<font color="#C00000">〔一九〕</font>
 <font color="#262626">李云：「以作與。」</font>
</p>
<p height="0pt" width="2em" align="left">
<font color="#C00000">〔二０〕</font>
 <font color="#262626">李云：「子不如作曾不如。案當作子曾不如。」</font>
</p>
<p height="0pt" width="2em" align="left">
<font color="#C00000">〔二一〕</font>
 <font color="#262626">程炎震云：「文心雕龍諧隱篇作握舂杵。」</font>
</p>
<p height="0pt" width="2em" align="left">
<font color="#C00000">〔二二〕</font>
 <font color="#262626">李云：「猶下有以字，與正文合。得珠作竊珠。」</font>
</p>
<p height="0pt" width="2em" align="left">
<font color="#C00000">〔二三〕</font>
 <font color="#262626">李云：「檻中作牢檻。」</font>
</p>
<p height="0pt" width="2em" align="left">
<font color="#C00000">〔二四〕</font>
 <font color="#262626">李云：「剪作煎。」</font>
</p>
<p height="0pt" width="2em" align="left">
<font color="#C00000">〔二五〕</font>
 <font color="#262626">李云：「洪本作命也夫與子同處。」</font>
</p>
<p height="0pt" width="2em" align="left">
<font size="4">
<font color="#000000">８王渾與婦鍾氏共坐，見武子從庭過，渾欣然謂婦曰：「生兒如此，足慰人意。」婦笑曰：「若使新婦得配參軍，生兒故可不啻如此！」</font>
</font>
 <font color="#C00000">〔一〕</font>
 <font color="#262626">王氏家譜曰：「倫字太沖，司空穆侯中子，司徒渾弟也。醇粹簡遠，貴老、莊之學，用心淡如也。為老子例略、周紀。年二十餘，舉孝廉，不行。歷大將軍參軍。年二十五卒，大將軍為之流涕。」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「倫字太沖」「倫」，沈本作「淪」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案閨房之內，夫婦之私，事有難言，人無由測。然未有顯對其夫，欲配其叔者。此即倡家蕩婦，市里淫姏，尚亦慚於出言，赧其顏頰。豈有京陵盛閥，太傅名家，夫人以禮著稱，乃復出斯穢語？齊東妄言，何足取也！『倫』當作『淪』。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「御覽三百九十一引郭子同，惟末有『淪字太沖，為晉文王大將軍軍，從征壽春，遇疾亡，時人惜焉』五句。蓋郭子本文，而臨川刪之，下軍字上當脫參字。」</font>
</p>
<p height="0pt" width="2em" align="left">
<font size="4">
<font color="#000000">９荀鳴鶴、陸士龍二人未相識，</font>
</font>
 <font color="#C00000">〔一〕</font>
 <font size="4">
<font color="#000000">俱會張茂先坐。張令共語。以其並有大才，可勿作常語。陸舉手曰：「雲閒陸士龍。」荀答曰：「日下荀鳴鶴。」陸曰：「既開青雲睹白雉，何不張爾弓，布爾矢？」荀答曰：「本謂雲龍騤騤，定是山鹿野麋。獸弱弩彊，是以發遲。」張乃撫掌大笑。</font>
</font>
 <font color="#262626">晉百官名曰：「荀隱字鳴鶴，潁川人。」荀氏家傳曰：「隱祖昕，樂安太守。父岳，中書郎。隱與陸雲在張華坐語，互相反覆，陸連受屈，隱辭皆美麗，張公稱善云。世有此書，尋之未得。</font>
 <font color="#C00000">〔二〕</font>
 <font color="#262626">歷太子舍人，延尉平，蚤卒。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">晉書陸機傳吳士鑑注曰：「荀岳墓碣云：『岳字於伯，小字異姓，樂平府君之第一子。夫人東萊劉仲雄之女。息男隱，字鳴鶴。隱，司徒左西曹掾。子男瓊，字華孫。』又歷敘岳之官閥，自本郡功曹史至中書侍郎。案世說注引家傳：『岳父昕，樂安太守。』當據碑作『樂平』以正之。家傳：隱官廷尉平，而碑作左西曹掾。蓋初為廷尉平，而終於西曹掾，亦當以碑為得實。劉仲雄名毅，有傳。惟荀昕不見史傳，碑又不敢直書其名。攷魏志荀攸傳：攸叔父衢。裴注引荀氏家傳曰：『衢子祈，字伯旗，位至濟陰太守。』疑昕與祈即一人，因字形相近而誤。或曾歷濟陰、樂平兩郡，而碑與傳各舉其一耳。」嘉錫案：荀岳墓碣見芒洛冢墓遺文三編，題為墓誌銘，略云：「君樂平府君第二子。」碑陰又云：「岳字於伯，小字異妵。」考妵字始見左傳昭二十一年云：「宋華妵居於公里。」說文云：「妵，女字也。從女，主聲。」廣韻上聲四十五厚云：「妵，天口切，人名。」吳氏引作「樂平第一子」，又引作「小字異姓」。蓋諦視拓本不審耳。碑立於元康五年十月，而云「息男隱，字鳴鶴，年十九」。隱雖蚤卒，未必即死於是年。然則碑言隱官司徒掾，蓋立碑時之官。家傳言歷廷尉平，蚤卒，則其最後之官。吳氏以為終於西曹掾，非也。樂平君之名，以其字伯旗推之，當是旂常之旂。作祈與昕者，皆傳寫之誤。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">「世有此書，尋之未得」兩句，乃孝標之語，謂有一書具載鳴鶴、士龍反覆之辭，而尋之未得，故不能知其詳也。</font>
</p>
<p height="0pt" width="2em" align="left">
<font size="4">
<font color="#000000">１０陸太尉詣王丞相，</font>
</font>
 <font color="#262626">陸玩已見。</font>
 <font size="4">
<font color="#000000">王公食以酪。陸還遂病。明日與王牋云：「昨食酪小過，通夜委頓。民雖吳人，幾為傖鬼。</font>
</font>
 <font color="#C00000">〔一〕</font>
 <font size="4">
<font color="#000000">」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書玩傳云：『其輕易權貴如此。』」嘉錫案：吳人以中州人為傖人，見雅量篇「褚公於章安令」條。又案：類聚七十二引笑林曰：「吳人至京，為設食者有酪蘇，未知是何物也，強而食之。歸吐，遂至困頓。謂其子曰：『與傖人同死，亦無所恨，然汝故宜慎之。』」笑林為魏邯鄲淳所著，在陸玩之前，疑玩即用其語，以戲王導耳。</font>
</p>
<p height="0pt" width="2em" align="left">
<font size="4">
<font color="#000000">１１元帝皇子生，</font>
</font>
 <font color="#C00000">〔一〕</font>
 <font size="4">
<font color="#000000">普賜群臣。殷洪喬謝曰：</font>
</font>
 <font color="#262626">殷羡已見。</font>
 <font size="4">
<font color="#000000">「皇子誕育，普天同慶。臣無勳焉，而猥頒厚賚。」中宗笑曰：「此事豈可使卿有勳邪？」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「元帝六男，惟簡文帝生於即位之後，此當即簡文也。」</font>
</p>
<p height="0pt" width="2em" align="left">
<font size="4">
<font color="#000000">１２諸葛令、王丞相共爭姓族先後，王曰：「何不言葛、王，而云王、葛？」令曰：「譬言驢馬，不言馬驢，驢寧勝馬邪？」</font>
</font>
 <font color="#C00000">〔一〕</font>
 <font color="#262626">諸葛恢。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「諸葛恢」「恢」下景宋本及沈本有「已見」二字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：凡以二名同言者，如其字平仄不同，而非有一定之先後，如夏商、孔顏之類。則必以平聲居先，仄聲居後，此乃順乎聲音之自然，在未有四聲之前，固已如此。故言王、葛驢馬，不言葛、王馬驢，本不以先後為勝負也。如公穀、蘇李、嵇阮、潘陸、邢魏、徐庾、燕許、王孟、韓柳、元白、溫李之屬皆然。</font>
</p>
<p height="0pt" width="2em" align="left">
<font size="4">
<font color="#000000">１３劉真長始見王丞相，時盛暑之月，丞相以腹熨彈棋局，曰：「何乃渹？」</font>
</font>
 <font color="#C00000">〔一〕</font>
 <font color="#262626">吳人以冷為渹。</font>
 <font size="4">
<font color="#000000">劉既出，人問：「見王公云何？」劉曰：「未見他異，唯聞作吳語耳！」</font>
</font>
 <font color="#262626">語林曰：「真長云：『丞相何奇？止能作吳語及細唾也。』」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案玉篇：『渹，虛觥切，水浪渹渹聲。』廣韻：『呼宏切，水石聲，又大也。』集韻：『水相激聲。』俱無冷訓。說文：『訇，騃言聲。』韻會引作『駭言聲』。訇從言，勻省聲，虎橫切。渹即從訇聲。蓋因寒而駭呼，其聲若宏，因為渹字耳。今吳下亦無此方言。」嘉錫案：演繁露卷六云：「玉篇：『渹者，虛觥反，水石聲也。』腹熨棋局，水石之聲非所言也。今鄉俗狀涼冷之狀者曰『冷渹渹』，即真長之謂吳語也乎？」案程大昌為休寧人，其地於春秋及三國時正屬吳，據其所言，則南宋猶有此吳語矣。蓴客乃以今吳下無此方言為疑。然則劉真長、裴榮期、劉義慶、劉孝標皆不解方言，誤以他郡語作吳語也乎？</font>
</p>
<p height="0pt" width="2em" align="left">
<font color="#262626">李詳云：「詳案：太平御覽七百五十五引作『何如乃㵾』，注：『吳人以冷為㵾也。音楚敬切。』說文：『㵾，冷寒也。』段注引此條云：『御覽引此事，渹作㵾。集韻類篇同楚慶切，吳人謂冷也。今吳俗謂冷物附他物，其語如鄭國之鄭，即㵾字也。』」</font>
</p>
<p height="0pt" width="2em" align="left">
<font color="#262626">文廷式純常子枝語卷三云：「御覽七百五十四引世說：『丞相以腹慰彈棋局，問曰：何如乃？』注：『吳人以冷為也，音楚敬切。』卷三十四引語林作『何乃渹』。渹字亦音楚敬切。余謂㵾、渹皆凊字之別體耳。曲禮：『冬溫而夏凊。』釋文：『凊，才性反，字從，冰冷也。本或作水旁，非也。』呂氏春秋有度篇：『冬不用𥵳，非愛𥵳也，清有餘也。』即此字。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：吾鄉呼冷物附身涼浸肌骨者，其音如靚，亦即㵾字。此句之義，當以段氏說為定。俞正燮癸巳類稿七有「夥頤何乃渹還音義」一篇，謂何字為句，即陳涉傳之「夥頤」，似可備一說。至謂「乃渹」即六朝俗語之「寧馨」，則迂曲不可通矣。程氏本銅熨斗齋隨筆七之說，亦以「乃渹」為「那亨」。日知錄二十九曰：「五方之語，雖各不同，然使友天下之士而操一鄉之音，亦君子之所不取也。故仲由之喭，君子病之；鴃舌之人，孟子所斥。而宋書謂『高祖雖累葉江南，楚言未變，雅道風流，無聞焉爾』。又謂『長沙王道憐素無才能，言音甚楚。舉止施為，多諸鄙拙』。世說言『劉真長見王丞相，惟聞作吳語』。又言『王大將軍年少時，舊有田舍名，語音亦楚』（見豪爽篇）。又言『支道林入東，見王子猷兄弟還，人問「見諸王何如？」答曰：「見一群白項烏，但聞喚啞啞聲。」』（見輕詆篇）夫以創業之君，中興之相，不免時人之議，而況於士大夫乎？北齊楊愔稱裴讞之曰：『河東士族，京官不少，惟此家兄弟全無鄉音。』其所賤可知矣。」嘉錫又案：顧氏謂士大夫不宜操鄉音，固是通論，然瑯玡王氏本非吳人，而以吳語為真長、道林所笑，故當別自有意，非鄉音之謂也。蓋四方之音不同，各操土風，互相非笑，惟以帝王都邑所在，聚四方之人，而通其語言，去泰去甚，便為正音，顏氏家訓論之詳矣（已見雅量篇「桓公伏甲設饌」條）。東漢、魏、晉並都洛陽，風俗語言為天下之準則。及五胡雲擾，中原士夫相牽過江，雖久居吳土，舉目有山河之異。而舉止風流，猶有承平故態。談玄便思正始名士，詠詩必學洛下書生。雖曰樂操土風，亦所以自表其為故家舊族也。王導系出瑯玡，生於京、洛，思舊之情，時縈夢寐。觀其於洛水邊游戲，（見企羡篇「王丞相過江」條，及輕詆篇「王丞相輕蔡公」條。）津津樂道，知其不忘故土矣。第以元帝初鎮建康，吳人不附，導勸帝虛己順心，引用南士（見晉書本傳）。又自欲與陸玩結婚（見方正篇），皆所以調和南北，消弭異同也。即其造次之間，偶作吳語，亦將以此達彼我之情，猶之禹入裸國而裸耳。陳寅恪曰：「王導、劉惔本北人，而又皆士族，導何故用吳語接之？蓋東晉之初，基業未固，導欲籠絡江東人心，作吳語者，亦其開濟政策之一端也。觀世說政事篇所載『王丞相拜揚州，賓客數百人，並加霑接，人人有說色。因過胡人前彈指曰：「蘭闍！蘭闍！」群胡同笑。』則知導接胡人，尚操胡語。然此不過一時之權略，自不可執以為三百年之常規明矣。」寅恪此言，可謂識微之論。然則真長之譏王導，無乃猶未察其用心，而索之於形骸之內也乎？抱朴子譏惑篇曰：「上國眾事，所以勝江表者多，然亦有可否者。君子行禮，不求變俗，謂違本邦之他國，不改其桑梓之法也。況其在於父母之鄉，亦何為當事棄舊，而更強學乎？乃有轉易其聲音，以效北語。既不能便良，似可恥可笑。所謂不得邯鄲之步，而有匍匐之嗤者，此猶其小者耳。乃有遭喪者，而學中國哭者，令忽然無復念之情。昔鍾儀、莊舄不忘本聲，孔子云：『喪親者若嬰兒之失母，其號豈常聲之有？寧令哀有餘而禮不足。』哭以洩哀，妍媸何在？而乃冶飾其音，非痛切之謂也。」葛洪抱朴子成於建武元年（見自敘）。然則西晉之末，因中原士大夫之渡江，三吳子弟慕其風流，已有轉易聲音以效北語者。相沿日久，浸以成俗。但中原士大夫與吳中士庶談，或不免作吳語。王子猷兄弟雖系出高門，而生長江左，習慣自然，竟忘舊俗。群居共語，開口便作吳音。固宜為支道林之所譏笑矣。陳寅恪曰：「宋書顧琛傳云：『先是宋世江東貴達者，會稽孔季恭、季恭子靈符、吳興丘淵之及琛吳音不變。』寅恪案：史言唯此數人吳音不變，則其餘士族雖本吳人，亦不操吳音，斷可知矣。（此下有論洛生詠一節，已見雅量篇「桓公伏甲」條下。）顏氏家訓音辭篇云：『易服而與之談，南方士庶，數音可辨。隔垣而與之語，北方朝野，終日難分。』寅恪案：南北所以如此不同者，蓋江左士族操北語，而庶人操吳語。河北則社會階級雖殊，而語音無別故也。南史王敬則傳云：『王敬則，臨淮射陽人也，僑居晉陵南沙縣。』南齊書王敬則傳云：『敬則名位雖達，不以富貴自遇。接士庶皆吳語，而殷勤周悉。』寅恪案：據敬則傳，東晉南朝官吏接士人則用北語，接庶人則用吳語。是士人皆北語階級，而庶人皆吳語階級，得以推知。此點可與顏氏家訓音辭篇互證。」又曰：「永嘉南渡之士族，其北方原籍雖各有不同，然大抵操洛陽近傍之方言，似無疑義。故吳人之仿效北語，亦當同是洛陽近傍之方言。如洛生詠，即其一證也。」嘉錫案：寅恪之論吳語，詳矣。然東晉士大夫僑居既久，又日與吳中士庶應接，自不免雜以吳音。況其子孫生長江南，習其風土，則其所操北語必不能盡與洛下相同。蓋不純北，亦不純南，自成為一種建康語耳。觀顏氏家訓音辭篇以洛下與金陵並言，可以悟矣。</font>
</p>
<p height="0pt" width="2em" align="left">
<font size="4">
<font color="#000000">１４王公與朝士共飲酒，舉琉璃謂伯仁曰：「此腹殊空，謂之寶器，何邪？」</font>
</font>
 <font color="#262626">以戲周之無能。</font>
 <font size="4">
<font color="#000000">答曰：「此英英，誠為清徹，所以為寶耳！」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">諸「」字，景宋本俱作「」。「所以為寶耳」「耳」下沈本有「公乃王導」四字，分列兩行，為小法。</font>
</p>
<p height="0pt" width="2em" align="left">
<font size="4">
<font color="#000000">１５謝幼輿謂周侯曰：「卿類社樹，遠望之，峨峨拂青天；就而視之，其根則群狐所託，下聚溷而已！」</font>
</font>
 <font color="#262626">謂顗好媟瀆故。</font>
 <font size="4">
<font color="#000000">答曰：「枝條拂青天，不以為高；群狐亂其下，不以為濁；聚溷之穢，卿之所保，何足自稱？」</font>
</font>
</p>
<p height="0pt" width="2em" align="left">
<font size="4">
<font color="#000000">１６王長豫幼便和令，丞相愛恣甚篤。每共圍棋，丞相欲舉行，長豫按指不聽。</font>
</font>
 <font color="#C00000">〔一〕</font>
 <font size="4">
<font color="#000000">丞相笑曰：「詎得爾？相與似有瓜葛。」</font>
</font>
 <font color="#262626">蔡邕曰：「瓜葛，疏親也。」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「『按指不聽』，晉書六十五悅傳云『爭道』。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">珩璜新論云：「俗所謂瓜葛，亦有所出也。後漢禮儀志上陵儀注：『苟先帝有瓜葛之屬，男女畢會也。』」嘉錫案：玉臺新詠二樂府詩集七十七魏明帝種瓜篇云：「與君新為婚，瓜葛相牽連。」</font>
</p>
<p height="0pt" width="2em" align="left">
<font size="4">
<font color="#000000">１７明帝問周伯仁：「真長何如人？」答曰：「故是千斤犗特。」</font>
</font>
 <font color="#C00000">〔一〕</font>
 <font size="4">
<font color="#000000">王公笑其言。伯仁曰：「不如捲角牸，有盤辟之好。</font>
</font>
 <font color="#C00000">〔二〕</font>
 <font size="4">
<font color="#000000">」</font>
</font>
 <font color="#262626">以戲王也。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">玉篇云：「犗，加敗切。犗之言割也，割去其勢，故謂之犗。」說文云：「扑特，牛父也。」嘉錫案：真長年少有才，故伯仁比之騸牛，言其馴擾而有千斤之力也。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：玉篇云：「牸，母牛也。」論語鄉黨篇：「足躩如也。」集解引包氏曰：「足躩，盤辟貌。」敦煌本論語鄭注作「逡巡貌」。然則盤辟即逡巡也。漢書何武傳曰：「坐舉方正，所舉者，槃辟雅拜。」師古曰：「槃辟，猶言槃旋也。」又儒林傳曰：「魯徐氏善為頌。」注蘇林曰：「不知經，但能盤辟為禮容。」以此數說考之，則盤辟為從容雅步，不能速行之貌也。牛老則捲角，筋力已盡，行步盤旋，不能速進。政事篇載庾亮譏導曰：「公之遺事，天下未以為允。」又言「導晚年略不復省事，自歎曰：『人言我憒憒，後人當思此憒憒。』」是導在當時雖為元老宿望，而有不了事之稱，故伯仁以此戲之。</font>
</p>
<p height="0pt" width="2em" align="left">
<font size="4">
<font color="#000000">１８王丞相枕周伯仁膝，指其腹曰：「卿此中何所有？」答曰：「此中空洞無物，然容卿輩數百人。」</font>
</font>
</p>
<p height="0pt" width="2em" align="left">
<font size="4">
<font color="#000000">１９干寶向劉真長</font>
</font>
 <font color="#262626">中興書曰：「寶字令升，新蔡人。祖正</font>
 <font color="#C00000">〔一〕</font>
 <font color="#262626">，吳奮武將軍。父瑩，丹陽丞。</font>
 <font color="#C00000">〔二〕</font>
 <font color="#262626">寶少以博學才器著稱，歷散騎常侍。」</font>
 <font size="4">
<font color="#000000">敘其搜神記，</font>
</font>
 <font color="#262626">孔氏志怪曰：「寶父有嬖人，寶母至妒，葬寶父時，因推著藏中。經十年而母喪，開墓，其婢伏棺上，就視猶煖，漸有氣息。輿還家，終日而蘇。說寶父常致飲食，與之接寢，恩情如生。家中吉凶，輒語之，校之悉驗。平復數年後方卒。寶因作搜神記，中云『有所感起』是也。」</font>
 <font color="#C00000">〔三〕</font>
 <font size="4">
<font color="#000000">劉曰：「卿可謂鬼之董狐。」</font>
</font>
 <font color="#262626">春秋傳曰：「趙穿攻晉靈公於桃園，趙宣子未出境而復。太史書：『趙盾弒其君。』宣子曰：『不然。』對曰：『子為正卿，亡不越境，反不討賊，非子而誰？』孔子曰：『董狐，古之良史也，書法不隱。趙盾，古之賢大夫也，為法受惡。』」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「祖正，晉書八十二寶傳作祖統。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">文廷式純常子枝語卷六云：「晉書干寶傳：『父瑩，丹陽丞。』輿地紀勝：嘉興府古跡有干瑩墓。注云：『干寶父也。墓在海鹽。』」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：唐無名氏文選集注六十二江文通擬郭弘農游仙詩注引雷居士豫章記云：「吳猛，豫章建寧人。干慶為豫章建寧令，死已三日。猛曰：『明府算曆未應盡，似是誤耳。今為參之。』乃沐浴衣裳，復死於慶側。經一宿，果相與俱生。慶云：『見猛天曹中論訴之。』慶即干寶之兄。寶因之作搜神記。故其序云：『建武中，有所感起，是用發憤焉。』」案此所引「有所感起」句，與孝標注合。然今搜神記自序乃無此句。蓋今本出於後人搜輯，非干寶原書，其自序則錄自晉書本傳，已經史臣刊削，不全故也。晉書兼載寶父婢再生及兄死復悟兩事。然不及吳猛，又不詳寶兄之名。御覽八百八十七廣記三百七十八引幽明錄，記干慶事雖詳，然不言為干寶之兄。獨見於文選集注，亦可謂珍聞也矣。</font>
</p>
<p height="0pt" width="2em" align="left">
<font size="4">
<font color="#000000">２０許文思往顧和許，顧先在帳中眠。許至，便徑就床角枕共語。</font>
</font>
 <font color="#262626">許琛已見。</font>
 <font size="4">
<font color="#000000">既而喚顧共行，顧乃命左右取枕上新衣，易己體上所著。許笑曰：「卿乃復有行來衣乎？」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「取枕上新衣」「枕」，景宋本作「机枕」，沈本作「其枕」。</font>
</p>
<p height="0pt" width="2em" align="left">
<font size="4">
<font color="#000000">２１康僧淵目深而鼻高，王丞相每調之。僧淵曰：「鼻者面之山，</font>
</font>
 <font color="#262626">管輅別傳曰：「鼻者天中之山。」相書曰：「鼻之所在為天中，鼻有山象，故曰山。」</font>
 <font size="4">
<font color="#000000">目者面之淵。山不高則不靈，淵不深則不清。」</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李詳云：「案梁簡文謝安吉公主餉胡子一頭啟：『山高水深，宛在其貌。』即用僧淵此事。胡子者，胡奴也。僧淵本胡人。」</font>
</p>
<p height="0pt" width="2em" align="left">
<font size="4">
<font color="#000000">２２何次道往瓦官寺禮拜甚勤。</font>
</font>
 <font color="#C00000">〔一〕</font>
 <font color="#262626">充崇釋氏，甚加敬也。</font>
 <font size="4">
<font color="#000000">阮思曠語之曰：「卿志大宇宙，</font>
</font>
 <font color="#262626">尹子曰：「天地四方曰宇，往古來今曰宙。」</font>
 <font size="4">
<font color="#000000">勇邁終古。」</font>
</font>
 <font color="#262626">終古，往古也。楚辭曰：「吾不能忍此終古也。」</font>
 <font size="4">
<font color="#000000">何曰：「卿今日何故忽見推？」阮曰：「我圖數千戶郡，尚不能得；卿迺圖作佛，不亦大乎！」</font>
</font>
 <font color="#262626">思曠，裕也。</font>
</p>
<p height="0pt" width="2em" align="left">
<font size="4">
<font color="#000000">２３庾征西大舉征胡，既成行，止鎮襄陽。</font>
</font>
 <font color="#262626">晉陽秋曰：「翼率眾入沔，將謀伐狄。既至襄陽，狄尚彊，未可決戰。會康帝崩，兄冰薨，留長子方之守襄陽，自馳還夏。」</font>
 <font size="4">
<font color="#000000">殷豫章與書，送一折角如意以調之。</font>
</font>
 <font color="#262626">豫章，殷羡。</font>
 <font size="4">
<font color="#000000">庾答書曰：「得所致，雖是敗物，猶欲理而用之。」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「還夏」景宋本「夏」下有「口」字。</font>
</p>
<p height="0pt" width="2em" align="left">
<font size="4">
<font color="#000000">２４桓大司馬乘雪欲獵，先過王、劉諸人許。真長見其裝束單急，問：「老賊欲持此何作？」桓曰：「我若不為此，卿輩亦那得坐談？」</font>
</font>
 <font color="#262626">語林曰：「宣武征還，劉尹數十里迎之，桓都不語，直云：『垂長衣，談清言，竟是誰功？』劉答曰：『晉德靈長，功豈在爾？』」二人說小異，故詳載之。</font>
</p>
<p height="0pt" width="2em" align="left">
<font size="4">
<font color="#000000">２５褚季野問孫盛：「卿國史何當成？」孫云：「久應竟，在公無暇，故至今日。」褚曰：「古人『述而不作』，何必在蠶室中？」</font>
</font>
 <font color="#262626">漢書曰：「李陵降匈奴，武帝甚怒。太史令司馬遷盛明陵之忠，帝以遷為陵遊說，下遷腐刑。乃述唐、虞以來，至于獲麟，為史記。遷與任安書曰：『李陵既生降，僕又茸之以蠶室。』」蘇林注曰：「腐刑者，作密室蓄火，時如蠶室。舊時平陰有蠶室獄。」</font>
</p>
<p height="0pt" width="2em" align="left">
<font size="4">
<font color="#000000">２６謝公在東山，朝命屢降而不動。後出為桓宣武司馬，將發新亭，朝士咸出瞻送。高靈時為中丞，</font>
</font>
 <font color="#C00000">〔一〕</font>
 <font size="4">
<font color="#000000">亦往相祖。先時，多少飲酒，因倚如醉，戲曰：「卿屢違朝旨，高臥東山，諸人每相與言：『安石不肯出，將如蒼生何？』今亦蒼生將如卿何？」謝笑而不答。</font>
</font>
 <font color="#C00000">〔二〕</font>
 <font color="#262626">高靈已見。婦人集載桓玄問王凝之妻謝氏曰：「太傅東山二十餘年，遂復不終，其理云何？」謝答曰：「亡叔太傅先正，以無用為心，顯隱為優劣，始末正當動靜之異耳。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">高崧見言語篇「謝萬拜豫州都督」條。但彼注云：「阿酃，崧小字也。」此作靈為異。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「晉書七十一崧傳，不言嘗為中丞，蓋略之。安傳則同此。又安傳云：『安甚有愧色。』」</font>
</p>
<p height="0pt" width="2em" align="left">
<font size="4">
<font color="#000000">２７初，謝安在東山居，布衣，時兄弟已有富貴者，</font>
</font>
 <font color="#C00000">〔一〕</font>
 <font size="4">
<font color="#000000">翕集家門，傾動人物。劉夫人戲謂安曰：「大丈夫不當如此乎？」謝乃捉鼻曰：「但恐不免耳！」</font>
</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">通鑑一百胡注曰：「謝尚、謝奕、謝萬皆為方伯，盛於一時。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">通鑑注曰：「言恐亦不免如諸兄弟也。」嘉錫案：安意蓋謂己本無心於富貴，故屢辭徵召而不出。但時勢逼人，政恐終不得免耳。安少有鼻疾，語音重濁（見雅量篇注）。所以捉鼻者，欲使其聲輕細以示鄙夷不屑之意也。能改齋漫錄三乃謂「安所以不仕，政畏桓溫。其答妻之言，蓋畏溫知之而不免其禍，非為不免富貴也」。以文義考之，其說非是。</font>
</p>
<p height="0pt" width="2em" align="left">
<font size="4">
<font color="#000000">２８支道林因人就深公買印山，</font>
</font>
 <font color="#C00000">〔一〕</font>
 <font size="4">
<font color="#000000">深公答曰：「未聞巢、由買山而隱。」</font>
</font>
 <font color="#C00000">〔二〕</font>
 <font color="#262626">逸士傳曰：「巢父者，堯時隱人。山居，不營世利，年老以樹為巢，而寢其上，故號巢父。」高逸沙門傳曰：「遁得深公之言，慚恧而已。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「印山當作𡵙山，見德行言語篇注。高僧傳四亦作𡵙山。音義云：『吾浪切，山名，在越剡縣。』」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：印山當作𡵙山。高僧傳四竺道潛傳曰：「支遁遣使求買𡵙山之側沃洲小嶺，欲為幽棲之處。潛答云：『欲來輒給，豈聞巢、由買山而隱。』」</font>
</p>
<p height="0pt" width="2em" align="left">
<font size="4">
<font color="#000000">２９王、劉每不重蔡公。二人嘗詣蔡，語良久，乃問蔡曰：「公自言何如夷甫？」答曰：「身不如夷甫。」王、劉相目而笑曰：「公何處不如？」答曰：「夷甫無君輩客！」</font>
</font>
</p>
<p height="0pt" width="2em" align="left">
<font size="4">
<font color="#000000">３０張吳興年八歲，虧齒，</font>
</font>
 <font color="#262626">玄之已見。</font>
 <font size="4">
<font color="#000000">先達知其不常，故戲之曰：「君口中何為開狗竇？」張應聲答曰：「正使君輩從此中出入！」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「答曰」沈本無「答」字。</font>
</p>
<p height="0pt" width="2em" align="left">
<font size="4">
<font color="#000000">３１郝隆七月七日出日中仰臥。人問其故？答曰：「我曬書。」</font>
</font>
 <font color="#C00000">〔一〕</font>
 <font color="#262626">征西寮屬名曰：「隆字佐治，汲郡人。仕吳至征西參軍。」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">玉燭寶典卷七及太平御覽卷三十一並引崔寔四民月令曰：「七月七日曝經書及衣裳。」故郝隆因此自謂曬書，亦兼用邊韶「腹便便，五經笥」之語耳。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案『吳』字疑衍。」</font>
</p>
<p height="0pt" width="2em" align="left">
<font size="4">
<font color="#000000">３２謝公始有東山之志，後嚴命屢臻，勢不獲已，始就桓公司馬。于時人有餉桓公藥草，中有「遠志」。公取以問謝：「此藥又名『小草』，何一物而有二稱？」</font>
</font>
 <font color="#262626">本草曰：「遠志一名棘宛，其葉名小草。」</font>
 <font size="4">
<font color="#000000">謝未即答。時郝隆在坐，</font>
</font>
 <font color="#C00000">〔一〕</font>
 <font size="4">
<font color="#000000">應聲答曰：「此甚易解：處則為遠志，出則為小草。」謝甚有愧色。</font>
</font>
 <font color="#C00000">〔二〕</font>
 <font size="4">
<font color="#000000">桓公目謝而笑曰：「郝參軍此過乃不惡，</font>
</font>
 <font color="#C00000">〔三〕</font>
 <font size="4">
<font color="#000000">亦極有會。」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李詳云：「御覽九百八十九引『郝隆在坐』下有『謝因曰「郝參軍有知識，試復通看」』二語。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">爾雅釋草曰：「葽繞、棘蒬。」注曰：「今遠志也。似麻黃赤華，葉銳而黃，其上謂之小草。」廣雅云：「大觀本草六引神農本經曰：『遠志味苦溫。主欬逆傷中，補不足，除邪氣，逆九竅，益智慧，耳目聰明不忘，強志倍力，久服輕身不老。葉名小草，一名棘菀，一名葽繞，一名細草。』注引陶隱居曰：『小草狀似麻，黃而青。』又引蘇頌圖經曰：『遠志，根黃色，形如蒿根，苗名小草。』古方通用遠志、小草，今醫但用遠志，稀用小草。」嘉錫案：據此，則遠志之與小草，雖一物而有根與葉之不同。葉名小草，根不可名小草也。郝隆之答，謂出與處異名，亦是分根與葉言之。根埋土中為處，葉生地上為出。既協物情，又因以譏謝公，語意雙關，故為妙對也。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">「郝參軍此過」，「過」，御覽及渚宮舊事五並作「通」。</font>
</p>
<p height="0pt" width="2em" align="left">
<font size="4">
<font color="#000000">３３庾園客詣孫監，值行，見齊莊在外，尚幼，而有神意。庾試之曰：「孫安國何在？」即答曰：「庾稚恭家。」庾大笑曰：「諸孫大盛，有兒如此！」又答曰：「未若諸庾之翼翼。」</font>
</font>
 <font color="#C00000">〔一〕</font>
 <font size="4">
<font color="#000000">還，語人曰：「我故勝，得重喚奴父名。」</font>
</font>
 <font color="#262626">孫放別傳曰：「放兄弟並秀異，與庾翼子園客同為學生。園客少有佳稱，因談笑嘲放曰：『諸孫於今為盛。』盛，監君諱也。放即答曰：『未若諸庾之翼翼。』放應機制勝，時人仰焉。司馬景王、陳、鍾諸賢相酬，無以踰也。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">正文及注「庾園客」「園」，景宋本及沈本作「爰」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案父執盡敬，禮有明文。入門問諱，尤宜致慎。而魏、晉以來，舉此為戲，效市井之脣吻，成賓主之嫌仇。越檢踰閑，深堪忿疾。而鍾、馬行之於前，孫、庾效之於後。飲其狂藥，傳為佳談。夫子云：『群居終日，言不及義，好行小慧，難矣哉！』若此者，乃不義之極致，小慧之下流。誤彼後生，所宜深戒。『愛親者，不敢惡於人；敬親者，不敢慢於人。』斯道也，自天子以達於庶人，一也。」</font>
</p>
<p height="0pt" width="2em" align="left">
<font size="4">
<font color="#000000">３４范玄平在簡文坐，談欲屈，引王長史曰：「卿助我。」</font>
</font>
 <font color="#262626">范汪別傳曰：「汪字玄平，潁陽人。左將軍略之孫。</font>
 <font color="#C00000">〔一〕</font>
 <font color="#262626">少有不常之志，通敏多識，博涉經籍，致譽於時。歷吏部尚書、徐兗二州刺史。」</font>
 <font size="4">
<font color="#000000">王曰：「此非拔山力所能助！」</font>
</font>
 <font color="#262626">史記曰：「項羽為漢兵所圍，夜起歌曰：『力拔山兮氣蓋世，時不利兮騅不逝。』」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書七十五汪傳潁陽作順陽，略作晷。」</font>
</p>
<p height="0pt" width="2em" align="left">
<font size="4">
<font color="#000000">３５郝隆為桓公南蠻參軍，三月三日會，作詩。不能者，罰酒三升。隆初以不能受罰，既飲，攬筆便作一句云：「娵隅躍清池。」桓問：「娵隅是何物？」答曰：「蠻名魚為娵隅。」桓公曰：「作詩何以作蠻語？」隆曰：「千里投公，始得蠻府參軍，那得不作蠻語也？」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「三月三日會，作詩。不能者」渚宮舊事五作「三月三日大會參佐，令賦詩，遲者」。「三升」景宋本及沈本作「三斗」。</font>
</p>
<p height="0pt" width="2em" align="left">
<font color="#262626">「蠻語也」渚宮舊事五無「也」字，「語」下有「溫大笑」三字。</font>
</p>
<p height="0pt" width="2em" align="left">
<font size="4">
<font color="#000000">３６袁羊嘗詣劉恢，</font>
</font>
 <font color="#C00000">〔一〕</font>
 <font size="4">
<font color="#000000">恢在內眠未起。袁因作詩調之曰：「角枕粲文茵，錦衾爛長筵。」</font>
</font>
 <font color="#262626">唐詩曰：「晉獻公好攻戰，國人多喪，其詩曰：『角枕粲兮，錦衾爛兮；予美亡此，誰與獨旦？』」袁故嘲之。</font>
 <font size="4">
<font color="#000000">劉尚晉明帝女，</font>
</font>
 <font color="#262626">晉陽秋曰：「恢尚廬陵長公主，名南弟。」</font>
 <font size="4">
<font color="#000000">主見詩，不平曰：「袁羊，古之遺狂！」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「唐詩曰」沈本「詩」下有「序」字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「恢當作惔，各本皆誤，下同。」</font>
</p>
<p height="0pt" width="2em" align="left">
<font size="4">
<font color="#000000">３７殷洪遠答孫興公詩云：「聊復放一曲。」</font>
</font>
 <font color="#C00000">〔一〕</font>
 <font size="4">
<font color="#000000">劉真長笑其語拙，問曰：「君欲云那放？」殷曰：「臘亦放，何必其鎗鈴邪？」</font>
</font>
 <font color="#C00000">〔二〕</font>
 <font color="#262626">殷融已見。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：「放一曲」，謂放聲長歌也。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">與榻同，見廣韻入聲二十八盍。臘者，擊鼓之聲也。說文曰：「，鼓聲也。」段玉裁改鼓聲為鼙聲。注云：「司馬法曰：『鼙聲不過闒。』音義曰：『闒，吐臘反。劉湯答反。闒即字也。』投壺音義曰：『鄭呼為鼙也。其聲下，其音榻榻然。榻音吐臘反，榻亦即也。』史記上林賦：『鏗鎗鏜』，漢書文選作『闛鞈』。郭璞曰：『闛鞈，鼓音也。』此渾言之耳。鼙亦鼓也。淮南兵略訓：『若聲之與響，若鏜之與鞈。』高注：『鏜鞈，鼓鼙聲。』此謂鏜鼓聲，鞈鼙聲也。」嘉錫案：段氏所引司馬法，今本無。其文見周禮大司馬鄭注，故有陸德明音義也。為鼓聲，通作榻，故疾言之則為榻榻，徐言之則為榻臘。隋書樂志下：「龜茲、疏勒樂器，皆有答臘鼓。」答臘即榻臘，蓋象其聲以為之名也。通典一百四十四曰：「答臘鼓制，廣羯鼓而短，以指揩之，其聲甚震。俗謂之揩鼓。」敦煌瑣綴中有唐人所作字寶，其入聲字有「手拉」，蓋臘本為鼓聲，及轉為答臘，又轉為拉，遂為揩鼓之專名。以其純用手擊，故謂之「手拉」。可與此條互證。說文曰：「鎗，鐘聲也。」段注曰：「引申為他聲。」廣雅釋訓曰：「鈴，鈴聲也。」此云「臘亦放，何必鎗鈴」者，謂己詩雖不工，亦足以達意，何必雕章繪句，然後為詩？猶之鼓雖無當於五聲，亦足以應節，何必金石鏗鎗，然後為樂也？</font>
</p>
<p height="0pt" width="2em" align="left">
<font size="4">
<font color="#000000">３８桓公既廢海西，立簡文，</font>
</font>
 <font color="#262626">晉陽秋曰：「海西公諱奕，字延齡，成帝子也。興寧中即位。少同閹人之疾，使宮人與左右淫通生子。大司馬溫自廣陵還姑孰，過京都，以皇太后令，廢帝為海西公。」</font>
 <font size="4">
<font color="#000000">侍中謝公見桓公拜。桓驚笑曰：「安石，卿何事至爾？」謝曰：「未有君拜於前，臣立於後！」</font>
</font>
</p>
<p height="0pt" width="2em" align="left">
<font size="4">
<font color="#000000">３９郗重熙與謝公書，道：「王敬仁聞一年少懷問鼎。</font>
</font>
 <font color="#262626">郗曇、王脩已見。史記曰：「楚莊王觀兵於周郊，周定王使王孫滿迎勞楚王，王問鼎大小輕重？對曰：『在德不在鼎。』莊王曰：『子無阻九鼎，楚國折鉤之喙，足以為九鼎也。』」</font>
 <font size="4">
<font color="#000000">不知桓公德衰，為復後生可畏？」</font>
</font>
 <font color="#262626">春秋傳曰：「齊桓公伐楚，責苞茅之不貢。」論語曰：「後生可畏，焉知來者之不如今？」孔安國曰：「後生，少年。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「郗曇王脩」沈本無「王脩」二字。</font>
</p>
<p height="0pt" width="2em" align="left">
<font size="4">
<font color="#000000">４０張蒼梧是張憑之祖，嘗語憑父曰：「我不如汝。」憑父未解所以。蒼梧曰：「汝有佳兒。」</font>
</font>
 <font color="#262626">張蒼梧碑曰：「君諱鎮，字義遠，吳國吳人。忠恕寬明，簡正貞粹。泰安中，除蒼梧太守。討王含有功，封興道縣侯。」</font>
 <font size="4">
<font color="#000000">憑時年數歲，歛手曰：「阿翁，詎宜以子戲父？」</font>
</font>
</p>
<p height="0pt" width="2em" align="left">
<font size="4">
<font color="#000000">４１習鑿齒、孫興公未相識，同在桓公坐。桓語孫「可與習參軍共語。」孫云：「『蠢爾蠻荊』，敢與大邦為讎？」習云：「『薄伐獫狁』，至于太原。」</font>
</font>
 <font color="#C00000">〔一〕</font>
 <font color="#262626">小雅詩也。毛詩注曰：「蠢，動也。荊蠻，荊之蠻也。獫狁，北夷也。」習鑿齒，襄陽人。孫興公，太原人。故因詩以相戲也。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">渚宮舊事五云「王恂，太原人，為征南主簿。在溫坐嘲習鑿齒」云云，與本書及注皆不同。蓋別有所本。然為征南主簿，乃琅玡王珣，非太原人。舊事不可從。</font>
</p>
<p height="0pt" width="2em" align="left">
<font size="4">
<font color="#000000">４２桓豹奴是王丹陽外生，形似其舅，桓甚諱之。</font>
</font>
 <font color="#262626">豹奴，桓嗣小字。中興書曰：「嗣字恭祖，車騎將軍沖子也。少有清譽。仕至江州刺史。」王氏譜曰：「混字奉正，中軍將軍恬子。仕至丹陽尹。」</font>
 <font size="4">
<font color="#000000">宣武云：「不恒相似，時似耳！恒似是形，時似是神。」桓逾不說。</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">朱子語類百三十八云：「因說外甥似舅，以其似母故也。問：『形似母，情性須別？』曰：『情性也似，大抵形是箇重濁底，占得地步較闊。情性是箇輕清底，易得走作。』」嘉錫案：語類所謂情性之似，即神似也。如朱子說，則人之似其母，形似處多，而神似處少。桓嗣方以似其舅為諱，而溫謂其神似，故逾不說。但人生似舅，世所常有，不曉豹奴何故諱之也？</font>
</p>
<p height="0pt" width="2em" align="left">
<font size="4">
<font color="#000000">４３王子猷詣謝萬，林公先在坐，瞻矚甚高。王曰：「若林公鬚髮並全，神情當復勝此不？」謝曰：「脣齒相須，不可以偏亡。</font>
</font>
 <font color="#262626">春秋傳曰：「脣亡齒寒。」</font>
 <font size="4">
<font color="#000000">鬚髮何關於神明？」林公意甚惡。</font>
</font>
 <font color="#C00000">〔一〕</font>
 <font size="4">
<font color="#000000">曰：「七尺之軀，今日委君二賢。」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「鬚」景宋本俱作「須」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">容止篇：謝公云：「見林公雙眼黯黯明黑。孫興公見林公稜稜露其爽。」嘉錫案：容止篇「王長史」條注言：「林公之形，信當醜異。」疑道林有齞脣歷齒之病。謝萬惡其神情高傲，故言正復有髮無關神明；但脣亡齒寒，為不可缺耳。其言謔而近虐，宜林之怫然不悅也。</font>
</p>
<p height="0pt" width="2em" align="left">
<font size="4">
<font color="#000000">４４郗司空拜北府，</font>
</font>
 <font color="#262626">南徐州記曰：「舊徐州都督以東為稱。晉氏南遷，徐州刺史王舒加北中郎將。北府之號，自此起也。」</font>
 <font size="4">
<font color="#000000">王黃門詣郗門拜，云：「應變將略，非其所長。」驟詠之不已。郗倉謂嘉賓曰：「公今日拜，子猷言語殊不遜，深不可容！」</font>
</font>
 <font color="#262626">倉，郗融小字也。郗氏譜曰：「融字景山，愔第二子，辟琅邪王文學，不拜而蚤終。」</font>
 <font size="4">
<font color="#000000">嘉賓曰：「此是陳壽作諸葛評。</font>
</font>
 <font color="#262626">蜀志陳壽評曰：「亮連年動眾，而無成功，蓋應變將略，非其所長也。」王隱晉書曰：「壽字承祚，巴西安漢人。好學，善著述。仕至中庶子。初，壽父為馬謖參軍，諸葛亮誅謖，髡其父頭。亮子瞻又輕壽。故壽撰蜀志，以愛憎為評也。」</font>
 <font size="4">
<font color="#000000">人以汝家比武侯，復何所言？」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「故壽撰蜀志」景宋本無「故壽」二字，非。</font>
</p>
<p height="0pt" width="2em" align="left">
<font size="4">
<font color="#000000">４５王子猷詣謝公，謝曰：「云何七言詩？」</font>
</font>
 <font color="#262626">東方朔傳曰：「漢武帝在柏梁臺上，使群臣作七言詩。」七言詩自此始也。</font>
 <font size="4">
<font color="#000000">子猷承問，荅曰：「昂昂若千里之駒，汎汎若水中之鳧。」</font>
</font>
 <font color="#262626">出離騷。</font>
</p>
<p height="0pt" width="2em" align="left">
<font size="4">
<font color="#000000">４６王文度、范榮期俱為簡文所要。范年大而位小，王年小而位大。將前，更相推在前。既移久，王遂在范後。王因謂曰：「簸之揚之，糠秕在前。」范曰：「洮之汰之，沙礫在後。」</font>
</font>
 <font color="#C00000">〔一〕</font>
 <font color="#262626">王坦之、范啟已見。世說是孫綽、習鑿齒言。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「世說」「世」，景宋本及沈本作「一」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書五十六綽傳作孫、習語。」</font>
</p>
<p height="0pt" width="2em" align="left">
<font color="#262626">詩小雅大東曰：「維南有箕，不可以簸揚。」書仲虺之誥曰：「肇我邦予有夏，若苗之有莠，若粟之有秕。」孔傳曰：「始我商家，國於夏世，欲見翦除，若莠生苗，若秕在粟，恐被鋤治簸颺。」釋文曰：「颺，音揚。」嘉錫案：文度之言，全出孔傳。釋慧琳一切經音義二十八引通俗文云：「淅米謂之洮汰。」榮期因文度比之為糠秕，故亦取義於淅米。米經洮汰，則沙礫留於最後也。</font>
</p>
<p height="0pt" width="2em" align="left">
<font size="4">
<font color="#000000">４７劉遵祖少為殷中軍所知，稱之於庾公。庾公甚忻然，便取為佐。既見，坐之獨榻上與語。劉爾日殊不稱，庾小失望，遂名之為「羊公鶴」。昔羊叔子有鶴善舞，嘗向客稱之。客試使驅來，氃氋而不肯舞。</font>
</font>
 <font color="#C00000">〔一〕</font>
 <font size="4">
<font color="#000000">故稱比之。</font>
</font>
 <font color="#262626">徐廣晉紀曰：「劉爰之字遵祖，沛郡人。少有才學，能言理。歷中書郎、宣城太守。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「忻然」景宋本及沈本無「然」字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">影宋本太平寰宇記百十八：「朗州武陵縣鶴澤。案劉義慶說苑曰：『晉羊祜領荊州，於沅陵澤中得鶴，教其舞以娛賓。因名為鶴澤。』」王象之輿地紀勝六十八「常德府鶴澤」條下引為說苑，不出姓名。且駁之曰：「象之竊謂羊祜在晉，止屯襄陽，不應得鶴於此，而有其地。及羊祜已沒，杜預繼之，始平吳耳。其年月不相應，當攷。」嘉錫案：劉義慶說苑、隋唐志皆不著錄，亦不見他書引用，恐是寰宇記之誤。以其既稱義慶姓名，姑存之以備參考。輿地紀勝六十四云：「晉羊祜鎮荊州，江陵澤中多有鶴，常取之教舞以娛賓客。因名曰鶴澤。後人遂呼江陵郡為鶴澤。」</font>
</p>
<p height="0pt" width="2em" align="left">
<font size="4">
<font color="#000000">４８魏長齊雅有體量，</font>
</font>
 <font color="#C00000">〔一〕</font>
 <font size="4">
<font color="#000000">而才學非所經。初宦當出，虞存嘲之曰：「與卿約法三章：談者死，文筆者刑，商略抵罪。」魏怡然而笑，無忤於色。</font>
</font>
 <font color="#262626">魏氏譜曰：「顗字長齊，會稽人。祖胤，處士。父說，大鴻臚卿。顗仕至山陰令。」漢書曰：「沛公入咸陽，召諸父老曰：『天下苦秦苛法久矣，今與父老約法三章耳：殺人者死，傷人及盜抵罪。』」應劭注曰：「抵，至也。但至於罪。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「金樓子立言篇作魏長高。又云：『更覺長高之為高，虞存之為愚也。』則長齊當作長高，草書相近之誤耳。」</font>
</p>
<p height="0pt" width="2em" align="left">
<font size="4">
<font color="#000000">４９郗嘉賓書與袁虎，道戴安道、謝居士云：「恒任之風，當有所弘耳。」以袁無恒，故以此激之。</font>
</font>
 <font color="#262626">袁、戴、謝並已見。</font>
</p>
<p height="0pt" width="2em" align="left">
<font size="4">
<font color="#000000">５０范啟與郗嘉賓書曰：「子敬舉體無饒縱，掇皮無餘潤。」郗答曰：「舉體無餘潤，何如舉體非真者？」范性矜假多煩，故嘲之。</font>
</font>
</p>
<p height="0pt" width="2em" align="left">
<font size="4">
<font color="#000000">５１二郗奉道，二何奉佛，皆以財賄。謝中郎云：「二郗諂於道，二何佞於佛。」</font>
</font>
 <font color="#C00000">〔一〕</font>
 <font color="#262626">中興書曰：「郗愔及弟曇奉天師道。」晉陽秋曰：「何充性好佛道，崇修佛寺，供給沙門以百數。久在揚州，徵役吏民，功賞萬計，是以為遐邇所譏。充弟準，亦精勤，唯讀佛經，營治寺廟而已矣。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「唯讀佛經」景宋本及沈本無「唯」字。注「而已矣」景宋本及沈本無「矣」字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：事詳術解篇「郗愔信道」條。法苑珠林五十五（支那撰述百二十卷本）引冥祥記曰：「晉司空廬江何充，字次道，弱而信法，心業甚精。常於齋堂，置於空座，筵帳精華，絡以珠寶，設之積年，庶降神異。後大會，道俗甚盛。」可見其佞佛之甚也。高僧傳十竺佛圖澄傳曰：「尚書張良、張離等，家富事佛，各起大塔。澄謂曰：『事佛在於清靜無欲，慈矜為心。檀越雖儀奉大法，而貪悋未已，遊獵無度，積聚不窮，方受現世之罪，何福報之可希耶？』」然則如充之聚歛財賄，以營寺塔，非惟達識之所譏，亦古德高僧所不許也。</font>
</p>
<p height="0pt" width="2em" align="left">
<font size="4">
<font color="#000000">５２王文度在西州，與林法師講，</font>
</font>
 <font color="#C00000">〔一〕</font>
 <font size="4">
<font color="#000000">韓、孫諸人並在坐。林公理每欲小屈，孫興公曰：「法師今日如著弊絮在荊棘中，觸地挂閡。」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「坦之未嘗為揚州，支遁下都在哀帝時，王述方刺揚州，蓋就其父官廨中設講耳。」</font>
</p>
<p height="0pt" width="2em" align="left">
<font size="4">
<font color="#000000">５３范榮期見郗超俗情不淡，戲之曰：「夷、齊、巢、許，一詣垂名。何必勞神苦形，支策據梧邪？」郗未荅。韓康伯曰：「何不使遊刃皆虛？」</font>
</font>
 <font color="#262626">莊子曰：「昭文之鼓琴，師曠之支策，惠子之據梧，三子之智幾矣，皆其盛也，故載之。末年，庖丁為文惠君解牛，三年之後，未嘗見全牛也。用刀十九年矣，所解數千牛，而刀刃若新發於硎。文惠君問之，庖丁曰：『彼節者有閒，而刀刃無厚；以無厚入有閒，恢恢乎其於遊刃必有餘地。』」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「數千牛」景宋本及沈本無「數」字。</font>
</p>
<p height="0pt" width="2em" align="left">
<font size="4">
<font color="#000000">５４簡文在殿上行，右軍與孫興公在後。右軍指簡文語孫曰：「此噉名客！」簡文顧曰：「天下自有利齒兒。」後王光祿作會稽，謝車騎出曲阿祖之。</font>
</font>
 <font color="#C00000">〔一〕</font>
 <font color="#262626">王蘊、謝玄已見。</font>
 <font size="4">
<font color="#000000">王孝伯罷秘書丞在坐，謝言及此事，因視孝伯曰：「王丞齒似不鈍。」王曰：「不鈍，頗亦驗。」</font>
</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「謝玄時蓋鎮廣陵。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：「噉名客」與「利齒兒」，語意不甚可解。名既不可噉，且噉名亦何須利齒？若謂簡文此語為指右軍言之，則右軍僅寥寥一語，未可便謂之「利齒兒」。考宋曾慥類說四十九載殷芸小說引世說作「右軍指孫曰：『此是啖石客。』簡文曰：『公豈不聞天下自有利齒兒耶？』」夫簡文既稱右軍為公，則不得復呼之為利齒兒，益知此語不為右軍而發。蓋道家有啖石之法，右軍以興公善於持論，然多強辭奪理，故戲之為啖石客。簡文聞之，便解其意，因答言彼齒牙堅利，自能啖石耳。亦以譏興公也。下文謝玄亦云「王丞齒似不鈍」，正是以右軍戲興公者譏之。後人不解啖石之義，妄改為噉名。又以簡文語與右軍意不相干，復改右軍指孫為指簡文語孫，於是右軍與簡文共嘲興公者，變為二人互相嘲矣。不知使此語在簡文即位以後，則天子也。即在未即位以前，亦相王也。右軍非狂誕之徒，安敢如此輕相戲侮耶？宋晁載之續談助卷四載殷芸小說引世說「右軍指孫曰」，指下多一「謂」字，簡文下多「聞之」二字，餘與今本同，似不如類說所引為得其真。惟「噉名」亦作「噉石」，知今本名字，確為傳寫之誤矣。</font>
</p>
<p height="0pt" width="2em" align="left">
<font size="4">
<font color="#000000">５５謝遏夏月嘗仰臥，謝公清晨卒來，不暇著衣，跣出屋外，方躡履問訊。公曰：「汝可謂前倨而後恭。」</font>
</font>
 <font color="#262626">戰國策曰：「蘇秦說惠王而不見用，黑貂之裘弊，黃金百斤盡，大困而歸。父母不與言，妻不為下機，嫂不為炊。後為從長，行過洛陽，車騎輜重甚眾，秦之昆弟妻嫂側目不敢視。秦笑謂其嫂曰：『何先倨而後恭？』嫂謝曰：『見季子位高而金多。』秦歎曰：『一人之身，富貴則親戚畏懼，貧賤則輕易之，而況於他人哉！』」</font>
</p>
<p height="0pt" width="2em" align="left">
<font size="4">
<font color="#000000">５６顧長康作殷荊州佐，請假還東。爾時例不給布颿，顧苦求之，乃得發。至破冢，遭風大敗。</font>
</font>
 <font color="#262626">周祗隆安記曰：「破冢，洲名，在華容縣。」</font>
 <font size="4">
<font color="#000000">作牋與殷云：「地名破冢，真破冢而出。行人安穩，布颿無恙。」</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">說文禾部新附云：「穩，蹂穀聚也。一曰安也。从禾，隱省。古通用安隱。」禮記曲禮云：「主人不問，客不先舉。」鄭注云：「客自外來，宜問其安否無恙。」爾雅釋詁云：「恙，憂也。」郭注云：「今人云無恙，謂無憂也。」藝文類聚七十五引風俗通曰：「無恙，俗說疾也。凡人相見及書問者，曰：『無疾耶？』按上古之時，草居露宿。恙，噬蟲也，食人心。凡相勞問者曰：『無恙乎？』非為疾也。」嘉錫案：應劭此語，顏師古匡謬正俗八已據爾雅駁之。謂恙非食人之蟲。然由此可見漢、晉時常語於人之無憂無病者，皆謂之無恙。布帆，物也，非人也，安得謂之無恙乎？蓋本當云：「布帆安穩，行人無恙。」因帆已破敗，不可言安穩，故易其語以見意。此乃以文滑稽耳。後人習聞此語，而不曉其意，以為長康欲誑仲堪，詭言布帆未破，於是凡言及物之完好如故者，輒曰「布帆無恙」，非也。</font>
</p>
<p height="0pt" width="2em" align="left">
<font size="4">
<font color="#000000">５７符朗初過江，</font>
</font>
 <font color="#262626">裴景仁秦書曰：「朗字元達，符堅從兄</font>
 <font color="#C00000">〔一〕</font>
 <font color="#262626">。性宏放，神氣爽悟。堅常曰：『吾家千里駒也。』堅為慕容沖所圍，朗降謝玄，用為員外散騎侍郎。吏部郎王忱與兄國寶命駕詣之。沙門法汰問朗曰：『見王吏部兄弟未？』朗曰：『非一狗面人心，又一人面狗心者是邪？』忱醜而才，國寶美而狠故也。朗常與朝士宴，時賢並用唾壺，朗欲夸之，使小兒跪而張口，唾而含出。又善識味，會稽王道子為設精饌，訖，問：『關中之食，孰若於此？』朗曰：『皆好。唯鹽味小生。』即問宰夫，如其言。或人殺雞以食之，朗曰：『此雞棲，恒半露。』問之，亦驗。又食鵝炙，知白黑之處，咸試而記之，無豪釐之差。著符子數十篇，蓋老、莊之流也。朗矜高忤物，不容於世，後眾讒而殺之。」</font>
 <font size="4">
<font color="#000000">王咨議大好事，問中國人物及風土所生，終無極已。</font>
</font>
 <font color="#262626">王氏譜曰：「肅之字幼恭，右將軍羲之第四子。歷中書郎、驃騎咨議。」</font>
 <font size="4">
<font color="#000000">朗大患之。次復問奴婢貴賤，朗云：「謹厚有識，中者，乃至十萬；無意為奴婢，問者，止數千耳。」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">正文及注諸「符」字景宋本俱作「苻」。注「性宏放」「宏」，景宋本作「宕」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：苻朗為苻堅從兄子，此注「兄」下脫「子」字。</font>
</p>
<p height="0pt" width="2em" align="left">
<font size="4">
<font color="#000000">５８東府客館是版屋。謝景重詣太傅，時賓客滿中，初不交言，直仰視云：「王乃復西戎其屋。」</font>
</font>
 <font color="#C00000">〔一〕</font>
 <font color="#262626">秦詩敘曰：「襄公備其兵甲，以討西戎，婦人閔其君子，故作詩曰：『在其版屋，亂我心曲。』」毛公注曰：「西戎之版屋也。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「左思三都賦序曰：『見在其版屋，則知秦野西戎之宅。』」嘉錫案：此必座中之人有不可於意者，故不與之交言，且微辭以譏之。</font>
</p>
<p height="0pt" width="2em" align="left">
<font size="4">
<font color="#000000">５９顧長康噉甘蔗，先食尾。問所以，云：「漸至佳境。</font>
</font>
 <font color="#C00000">〔一〕</font>
 <font size="4">
<font color="#000000">」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：類聚八十七引世說曰：「顧愷之為虎頭將軍，每食蔗，自尾至本。人或問？曰：『漸入佳境。』」與今本不同。考晉書職官志無虎頭將軍之號，亦絕不見於他書。宋人修太平御覽，多採用類聚，而其九百七十四甘蔗門改引晉書「顧愷之每食蔗」云云，則類聚之誤審矣。宋吳曾能改齋漫錄五引世說，與類聚全同。然曾所徵引，往往即從類書販稗得之，未必所見世說果有異於今本也。歷代名畫記五曰：「顧愷之字長康，小字虎頭。」然則虎頭是小字，而非官名。及敘其仕履，僅云：「義熙初，為散騎常侍。」且自注其下曰：「見晉史、中興書、檀道鸞續晉陽秋、劉義慶世說及顧集。」可見愷之並未嘗為將軍也。孫志祖讀書脞錄五亦云虎頭將軍，未悉其為何等官屬。仍當以名畫記為正。</font>
</p>
<p height="0pt" width="2em" align="left">
<font size="4">
<font color="#000000">６０孝武屬王珣求女婿，曰：「王敦、桓溫，磊砢之流，既不可復得，且小如意，亦好豫人家事，酷非所須。正如真長、子敬比，最佳。」珣舉謝混。後袁山松欲擬謝婚，</font>
</font>
 <font color="#262626">續晉陽秋曰：「山松，陳郡人。祖喬，益州刺史。父方平，義興太守。山松歷秘書監、吳國內史。孫恩作亂，見害。初，帝為晉陵公主訪婿於王珣，珣舉謝混云：『人才不及真長，不減子敬。』帝曰：『如此，便已足矣。』」</font>
 <font size="4">
<font color="#000000">王曰：「卿莫近禁臠。」</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李詳云：「詳案：晉書謝安傳附謝混載此語云：『元帝始鎮建業，公私窘罄，每得一，以為珍膳。項上一臠尤美，輒以薦帝。群下未嘗敢食，于時呼為禁臠。故珣因以為戲。』」</font>
</p>
<p height="0pt" width="2em" align="left">
<font color="#262626">程炎震云：「混傳云云，蓋是世說本文，而今本失之。不然，禁臠二字，孝標不容無注也。」建康實錄十曰：「案中興書：初元帝出鎮建鄴，屬永嘉喪亂，天下分離，公私窘罄。每得一，為珍膳。頂上一臠尤美，輒將薦帝，群下未嘗敢食。於時呼為禁臠。或曰鶉炙也。故珣以為戲。」頂上，今晉書謝混傳作項上，亦無鶉炙之說。</font>
</p>
<p height="0pt" width="2em" align="left">
<font size="4">
<font color="#000000">６１桓南郡與殷荊州語次，因共作了語。顧愷之曰：「火燒平原無遺燎。」桓曰：「白布纏棺豎旒旐。」</font>
</font>
 <font color="#C00000">〔一〕</font>
 <font size="4">
<font color="#000000">殷曰：「投魚深淵放飛鳥。」次復作危語。</font>
</font>
 <font color="#C00000">〔二〕</font>
 <font size="4">
<font color="#000000">桓曰：「矛頭淅米劍頭炊。」</font>
</font>
 <font color="#C00000">〔三〕</font>
 <font size="4">
<font color="#000000">殷曰：「百歲老翁攀枯枝。」顧曰：「井上轆轤臥嬰兒。」殷有一參軍在坐，云：「盲人騎瞎馬，夜半臨深池。」</font>
</font>
 <font color="#C00000">〔四〕</font>
 <font size="4">
<font color="#000000">殷曰：「咄咄逼人！」</font>
</font>
 <font color="#C00000">〔五〕</font>
 <font size="4">
<font color="#000000">仲堪眇目故也。</font>
</font>
 <font color="#C00000">〔六〕</font>
 <font color="#262626">中興書曰：「仲堪父嘗疾患經時，仲堪衣不解帶數年。自分劑湯藥，誤以藥手拭淚，遂眇一目。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">豎，渚宮舊事五作附。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：古文苑有宋玉大言賦、小言賦，為楚襄王、唐勒、景差、宋玉共造，如聯句之體。如大言賦：宋玉曰「方地為車，圓天為蓋。長劍耿耿倚天外」云云。了語、危語，意蓋仿此。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">程炎震云：「某氏曰：『內則云：「析稌。」魏武嘲王景興在會稽析粳米。』析與淅古字通，故韓、孟聯句有『析玉不可從』，俗謬改作淅。若淅米，則不合用矛頭也。」嘉錫案：此說穿鑿不可從，淅米固不合用矛頭，炊飯豈當用劍頭耶？此不過言於戰場中造飯，死生呼吸，所以為危也。</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">李慈銘云：「案晉書顧愷之傳脫『顧曰井上』一句，又脫『夜半』二字，皆誤。當據此補。」</font>
</p>
<p height="0pt" width="2em" align="left">
<font color="#C00000">〔五〕</font>
 <font color="#262626">嘉錫案：「咄咄」，驚歎之辭。「咄咄逼人」，亦晉人口頭常語。法書要錄卷二宋羊欣采古來能書人名曰：「王脩善隸、行，與羲之善，殆窮其妙，子敬每省修書云：『咄咄逼人。』」又卷十王右軍與司空郗公書曰：「獻之，字子敬，少有清譽，善隸書，咄咄逼人。」淳化閣帖卷五衛夫人書曰：「衛有一弟子王逸少，甚能學衛真書，咄咄逼人。」</font>
</p>
<p height="0pt" width="2em" align="left">
<font color="#C00000">〔六〕</font>
 <font color="#262626">嘉錫案：此出語林，見類林雜說五引。</font>
</p>
<p height="0pt" width="2em" align="left">
<font size="4">
<font color="#000000">６２桓玄出射，有一劉參軍與周參軍朋賭，垂成，唯少一破。劉謂周曰：「卿此起不破，我當撻卿。」</font>
</font>
 <font color="#C00000">〔一〕</font>
 <font size="4">
<font color="#000000">周曰：「何至受卿撻！」劉曰：「伯禽之貴，尚不免撻，而況於卿？」</font>
</font>
 <font color="#262626">尚書大傳曰：「伯禽與康叔見周公，三見而三笞。康叔有駭色，謂伯禽曰：『有商子者，賢人也，與子見之。』乃見商子而問焉。商子曰：『南山之陽有木焉，名喬。』二三子往觀之，見喬實高高然而上。反，以告商子。商子曰：『喬者，父道也。南山之陰有木焉，名曰梓。』二三子復往觀焉，見梓實晉晉然而俯。反以告商子。商子曰：『梓者，子道也。』二三子明日見周公，入門而趨，登堂而跪。周公拂其首，勞而食之，曰：『爾安見君子乎？』」禮記曰：「成王有罪，周公則撻伯禽。」亦其義也。</font>
 <font size="4">
<font color="#000000">周殊無忤色。桓語庾伯鸞曰：</font>
</font>
 <font color="#262626">晉東宮百官名曰：「庾鴻字伯鸞，潁川人。」庾氏譜曰：「鴻祖義，吳國內史。父楷，左衛將軍。鴻仕至輔國內史。」</font>
 <font color="#C00000">〔二〕</font>
 <font size="4">
<font color="#000000">劉參軍宜停讀書，周參軍且勤學問。」</font>
</font>
 <font color="#C00000">〔三〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：此蓋桓玄僚屬，分朋賭射。劉、周同在一朋，周當起射，如不破的，則全朋不勝，故戲言激之。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案義當作羲，太尉亮次子也。晉書作會稽內史。（此據楷傳。而羲本傳作吳興內史，則誤。吳興非國，當曰太守，不當曰內史也。吳興蓋吳國之訛。）左衛將軍，晉書作左將軍。輔國內史亦有誤。輔國惟有將軍，安得有內史？」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：劉濫引故事，比擬不倫，以書傳資其利口，故曰宜停讀書。周被罵而無忤色，蓋本不知伯禽為何人，故曰「且勤學問」。</font>
</p>
<p height="0pt" width="2em" align="left">
<font size="4">
<font color="#000000">６３桓南郡與道曜講老子，王侍中為主簿在坐。桓曰：「王主簿，可顧名思義。」王未答，且大笑。桓曰：「王思道能作大家兒笑。」</font>
</font>
 <font color="#262626">道曜，未詳。思道，王禎之小字也。老子明道，禎之字思道，故曰「顧名思義」。</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「禎當作楨，品藻篇『楨之字公幹』，則字當從木，晉書亦從木。」</font>
</p>
<p height="0pt" width="2em" align="left">
<font size="4">
<font color="#000000">６４祖廣行恒縮頭。詣桓南郡，始下車，桓曰：「天甚晴朗，祖參軍如從屋漏中來。」</font>
</font>
 <font color="#262626">祖氏譜曰：「廣字淵度，范陽人。父台之，仕光祿大夫。廣仕至護軍長史。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「仕光祿大夫」景宋本及沈本無「仕」字。</font>
</p>
<p height="0pt" width="2em" align="left">
<font size="4">
<font color="#000000">６５桓玄素輕桓崖，崖在京下有好桃，玄連就求之，遂不得佳者。</font>
</font>
 <font color="#262626">崖，桓脩小字。續晉陽秋曰：「脩少為玄所侮，於言端常嗤鄙之。」</font>
 <font size="4">
<font color="#000000">玄與殷仲文書，以為嗤笑曰：「德之休明，肅慎貢其楛矢；如其不爾，籬壁閒物，亦不可得也。」</font>
</font>
 <font color="#262626">國語曰：「仲尼在陳，有隼集陳侯之庭而死，楛矢貫之，石砮尺有咫。問於仲尼。對曰：『隼之來遠矣。此肅慎之矢也。昔武王克商，通道于九夷、百蠻，使各以方賄貢，於是肅慎氏貢楛矢。古者分異姓之職，</font>
 <font color="#C00000">〔一〕</font>
 <font color="#262626">使不忘服也，故分陳以肅慎之貢；若求之故府，其可得。』使求得之，金櫝如初。」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「國語作『分異姓以遠方之職貢』，此恐有脫字。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">「如初」，國語作「如之」。</font>
</p>
<span id="filepos0001850281"></span>
<p height="0pt" width="0pt" align="left">
<font size="4">
<font color="#385623">輕詆第二十六</font>
</font>
</p>
<p height="0pt" width="2em" align="left">
<font size="4">
<font color="#000000">１王太尉問眉子：「汝叔名士，何以不相推重？」</font>
</font>
 <font color="#262626">眉子已見。叔，王澄也。</font>
 <font size="4">
<font color="#000000">眉子曰：「何有名士終日妄語？」</font>
</font>
</p>
<p height="0pt" width="2em" align="left">
<font size="4">
<font color="#000000">２庾元規語周伯仁：「諸人皆以君方樂。」周曰：「何樂？謂樂毅邪？」</font>
</font>
 <font color="#262626">史記曰：「樂毅，中山人。賢而為燕昭王將軍，率諸侯伐齊，終於趙。」</font>
 <font size="4">
<font color="#000000">庾曰：「不爾。樂令耳！」周曰：「何乃刻畫無鹽，以唐突西子也。」</font>
</font>
 <font color="#C00000">〔一〕</font>
 <font color="#262626">列女傳曰：「鍾離春者，齊無鹽之女也。其醜無雙，黃頭深目，長壯大節，鼻昂結喉，肥項少髮，折腰出胸，皮膚若漆。行年三十，無所容入，衒嫁不售，乃自詣齊宣王，乞備後宮，因說王以四殆。王拜為正后。」吳越春秋曰：「越王句踐得山中採薪女子，名曰西施，獻之吳王。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「鍾離春」「春」，景宋本作「舂」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「文選卷四十任昉到大司馬記室箋曰：『惟此魚目，唐突璵璠。』注引孔融汝潁優劣論：陳群曰：『頗有蕪菁，唐突人參。』張銑注：『唐突，詆觸也。』駢雅訓纂卷二曰：『按翟氏灝通俗編卷十三引毛詩鄭箋「豕之性唐突難禁制」，後漢書殷熲傳「唐突諸郡」曹植牛鬥詩「欻起相唐突」，晉子夜歌「小喜多唐突」，晉書周顗傳「唐突西施」，南史王思遠傳「唐突卿宰」，陸厥傳「那得此道人，祿蔌似隊父唐突人」，又後漢書孔融傳「突宮掖」，文選長笛賦「奔遯碭突」，與碭皆唐之通用字。困學紀聞云「唐突見南史陸厥傳」，不知其前已多見。』此條援據甚博，惟攷今本范書孔融傳實作唐，不作。惠氏棟後漢書補注卷十六唐突注引丁度曰：『搪突，觸也。』吳曾曰律有唐突之罪。」嘉錫案：能改齋漫錄一曰：「律有唐突之罪。」漢馬融長笛賦曰：「𤀰瀑噴沫，奔遯碭突。」李善注：「碭，徒郎切。」以唐為碭。魏曹子建牛鬥詩云：「行至土山頭，欻起相搪突。」見太平廣記。</font>
</p>
<p height="0pt" width="2em" align="left">
<font size="4">
<font color="#000000">３深公云：「人謂庾元規名士，胸中柴棘三斗許。」</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「周嬰巵林引此條，下有『深公即殷源也』六字。力辨其誤。今以此本無此注，故不錄入。巵林又曰：『方正篇載深公語，則元規於法深不薄，今乃發輕詆。夫倚庾之貴以拒誹，訾庾之短以鬻重，法深豈高逸沙門哉？』」</font>
</p>
<p height="0pt" width="2em" align="left">
<font size="4">
<font color="#000000">４庾公權重，足傾王公。庾在石頭，王在冶城坐。</font>
</font>
 <font color="#C00000">〔一〕</font>
 <font size="4">
<font color="#000000">大風揚塵，王以扇拂塵曰：「元規塵汙人！」</font>
</font>
 <font color="#C00000">〔二〕</font>
 <font color="#262626">按王公雅量通濟，庾亮之在武昌，傳其應下，公以識度裁之，囂言自息。豈或回貳有扇塵之事乎？王隱晉書戴洋傳曰：「丹陽太守王導，問洋得病七年。洋曰：『君侯命在申，為土地之主，而於申上冶，火光昭天，此為金火相爍，水火相炒，以故相害。』導呼冶令奕遜，使啟鎮東徙，今東冶是也。」丹陽記曰：「丹陽冶城，去宮三里，吳時鼓鑄之所，吳平猶不廢。」又云：「孫權築冶城，為鼓鑄之所。」既立石頭大塢，不容近立此小城，當是徙縣冶空城而置冶爾。冶城疑是金陵本冶。</font>
 <font color="#C00000">〔三〕</font>
 <font color="#262626">漢高六年，令天下縣邑，</font>
 <font color="#C00000">〔四〕</font>
 <font color="#262626">秣陵不應獨無。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「昭天」「昭」，景宋本作「照」。注「金火相爍」「爍」，景宋本及沈本作「鑠」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李詳云：「詳案：困學紀聞書類周公城錄條原注：『世說注云：「推周公城錄：冶城宜是金陵本里。」』據此知今注『冶城』上當奪『推周公城錄』五字，『宜』、『疑』、『治』、『里』，並以音同傳寫之誤。萬氏集證謂王原注當在言語篇『謝公登冶城』注中，非也。」嘉錫案：困學紀聞二曰：「禹貢釋文：周公職錄云：『黃帝受命風后，受圖割地，分九州。』隋唐志無此書。太平御覽一百五十七引太一式占、周公城名錄有此三句。夾漈通志藝文略：周公城名錄一卷。城、職字相似，恐傳寫之誤。」原注曰「世說注」云云。抱朴子內篇登涉引周公城名錄，審言所引未全，今具錄之，以見周公城錄之確有其書也。姚振宗漢書藝文志拾補五曰：「或稱城名錄，或稱職錄，大抵是河洛圖緯之佚存者。」</font>
</p>
<p height="0pt" width="2em" align="left">
<font color="#262626">程炎震云：「此云庾在石頭，王在冶城。蓋咸和元二年間。晉書導傳云：『亮居外鎮，據上流，擁強兵。』則是亮鎮武昌時，通鑑因之繫之咸康四年。蓋以蘇峻叛前，王、庾不聞有也。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：事見雅量篇「往來者云庾公有東下意」條。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">「縣冶空城」、「金陵本冶」兩「冶」字皆當作「治」。</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">李慈銘云：「縣邑下脫城字。」漢書注師古曰：「縣之與邑，皆令築城。」</font>
</p>
<p height="0pt" width="2em" align="left">
<font size="4">
<font color="#000000">５王右軍少時甚澀訥，</font>
</font>
 <font color="#C00000">〔一〕</font>
 <font size="4">
<font color="#000000">在大將軍許，王、庾二公後來，右軍便起欲去。大將軍留之曰：「爾家司空、</font>
</font>
 <font color="#262626">王丞相已見。</font>
 <font size="4">
<font color="#000000">元規，復可所難？」</font>
</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">御覽七百三十九引語林曰：「王右軍少嘗患癲，一二年輒發動。後答許詢詩，忽復惡中得二十字云：『取歡仁智樂，寄暢山水陰。清泠澗下瀨，歷落松竹林。』既醒，左右誦之，讀竟，乃歎曰：『癲何預盛德事耶？』」按右軍病癲，他書未聞。裴啟與右軍同時，言或不妄。聊附於此，以為談助。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「王本可作何。」嘉錫案：「王本」即明王世貞評點本。</font>
</p>
<p height="0pt" width="2em" align="left">
<font size="4">
<font color="#000000">６王丞相輕蔡公，曰：「我與安期、千里共遊洛水邊，何處聞有蔡充兒？」</font>
</font>
 <font color="#C00000">〔一〕</font>
 <font color="#262626">晉諸公贊曰：「充字子尼，陳留雍丘人。」充別傳曰：「充祖睦，蔡邕孫也。</font>
 <font color="#C00000">〔二〕</font>
 <font color="#262626">充少好學，有雅尚，體貌尊嚴，莫有媟慢於其前者。高平劉整有雋才，而車服奢麗，謂人曰：『紗縠，人常服耳。嘗遇蔡子尼在坐，終日不自安。』見憚如此。是時，陳留為大郡，多人士，琅邪王澄嘗經郡境，問：『此郡多士，有誰乎？』</font>
 <font color="#C00000">〔三〕</font>
 <font color="#262626">吏曰：『有江應元、蔡子尼。』時陳留多居大位者，澄問：『何以但稱此二人？』吏曰：『向謂君侯問人，不謂位也。』澄笑而止。充歷成都王東曹掾，故稱東曹。」妒記曰：「丞相曹夫人性甚忌，禁制丞相，不得有侍御，乃至左右小人，亦被檢簡，時有妍妙，皆加誚責。王公不能久堪，乃密營別館，眾妾羅列，兒女成行。後元會日，夫人於青疏臺中，望見兩三兒騎羊，皆端正可念。夫人遙見，甚憐愛之。語婢：『汝出問，是誰家兒？』給使不達旨，乃答云：『是第四王等諸郎。』曹氏聞，驚愕大恚。命車駕，將黃門及婢二十人，人持食刀，自出尋討。王公亦遽命駕，飛轡出門，猶患牛遲。乃以左手攀車蘭，</font>
 <font color="#C00000">〔四〕</font>
 <font color="#262626">右手捉麈尾，以柄助御者打牛，狼狽奔馳，劣得先至。蔡司徒聞而笑之，乃故詣王公，謂曰：『朝廷欲加公九錫，公知不？』王謂信然，自敘謙志。蔡曰：『不聞餘物，唯聞有短轅犢車，長柄麈尾。』王大愧。後貶蔡曰：『吾昔與安期、千里，共在洛水。』」</font>
 <font color="#C00000">〔五〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「蔡充兒」之「充」及注「充」字，景宋本俱作「克」。注「蔡邕孫也」「孫也」，沈本作「從孫」。注「嘗經郡境」景宋本「郡」下有「入」字。注「第四王等」「王」，景宋本作「五」。注「吾昔與安期千里」景宋本及沈本無「昔」字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案充，晉書蔡謨傳作克。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">越縵堂日記第二十一冊（五十七葉）云：「後漢書蔡邕傳邕上疏有『臣年四十有六，孤特一身』之語。不言其後有子否也。其女文姬傳謂『曹操愍邕無嗣』。案晉書羊祜傳：『祜為蔡邕外孫，討吳有功，當晉爵土，請以封舅子蔡襲，遂封襲關內侯。』是邕有孫，昔人已有言之者。今案世說輕詆篇注引蔡充別傳曰：『充祖睦，蔡邕孫也。』則邕孫不止一人，尤有明證。充，司徒謨之父。晉書作克，附見謨傳。」嘉錫案：明周嬰巵林六曰：「羊祜討吳有功，將進爵土，乞以賜舅子蔡襲，襲非邕之孫乎？又世說新語注引蔡充別傳曰：『充祖睦，蔡邕孫也。』而晉書蔡謨傳曰：『蔡睦魏尚書。睦生德，樂平太守。德生充，為東曹掾。充生謨，至司徒。謨生邵、系等。』世系昭然。謨未嘗為庭堅之不祀也。而史言『曹操痛邕無嗣，遣使者以金璧贖琰還』，豈為其子早凋故乎？然蔡豹傳曰：『豹高祖質，漢衛尉左中郎將邕叔父也。祖睦，魏尚書。父宏，陰平太守。』據此，則睦為邕叔父之孫，與世說注不同，未知孰是？」周氏所考甚詳，越縵豈未之見耶？余以為羊祜之舅子襲，自是蔡邕之孫。惟是否邕有子先死，僅遺幼孫，抑邕本無子孫，而襲父子以同宗入繼，皆不可知。至於蔡睦，則實非邕後。晉書蔡豹傳有明文可考。元和姓纂八亦云：「蔡攜生稜、稜生邕、質元孫克。」與晉書合。世說注多脫誤，不可據。各本作「充祖睦，蔡邕孫」者固誤，淳熙本作「蔡邕從孫」，亦非也。以世次考之，睦乃蔡邕從子耳。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">李慈銘云：「案晉書作『琅邪太守呂豫遣吏迎澄，澄問吏曰』云云。此注入境問下，疑脫吏曰二字。多士疑當作名士。」</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">「蘭」，類聚三十五引妒記作「攔」。案「攔」當從木，作「欄」字。</font>
</p>
<p height="0pt" width="2em" align="left">
<font color="#C00000">〔五〕</font>
 <font color="#262626">注文「王大愧，後貶蔡曰」下袁本作「吾昔與安期、千里共在洛水集處，不聞天下有蔡克兒。正忿蔡前戲言耳」。</font>
</p>
<p height="0pt" width="2em" align="left">
<font size="4">
<font color="#000000">７褚太傅初渡江，嘗入東，至金昌亭。吳中豪右，燕集亭中。</font>
</font>
 <font color="#262626">謝歆金昌亭詩敘曰：</font>
 <font color="#C00000">〔一〕</font>
 <font color="#262626">「余尋師，來入經吳，行達昌門，忽睹斯亭，傍川帶河，其榜題曰『金昌』。訪之耆老，曰：『昔朱買臣仕漢，還為會稽內史，逢其迎吏，遊旅北舍，與買臣爭席。買臣出其印綬，群吏慚服自裁。因事建亭，號曰「金傷」，失其字義耳。』」</font>
 <font size="4">
<font color="#000000">褚公雖素有重名，于時造次不相識別。敕左右多與茗汁，少箸粽，</font>
</font>
 <font color="#C00000">〔二〕</font>
 <font size="4">
<font color="#000000">汁盡輒益，使終不得食。褚公飲訖，徐舉手共語云：「褚季野！」於是四座驚散，無不狼狽。</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「遊旅北舍」景宋本「遊」作「逆」，「北」作「比」。袁本「遊」亦作「逆」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">全晉文百三十五云：「歆爵里未詳。」嘉錫案：隋志注：梁有車騎司馬謝韶集三卷，歆、韶形近，或即其人。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案通鑑盧循遺劉裕益智粽。」宋書：廢帝殺江夏王義恭，以蜜漬目睛，謂之鬼目粽。近儒段玉裁謂粽皆當作。廣韻、集韻、類篇、干祿字書皆有字，蜜漬瓜食也。桑感切。即糝字，今之小菜。齊民要術引廣州記：『益智子取外皮，蜜漬為糝。』其字徑作糝。胡三省注通鑑曰：『角黍，蓋誤認為粽。』慈銘案：段說是也。玉篇、廣韻皆以粽為之俗，訓云：『蘆葉裹黍。』與宋書所謂蜜漬者，迥不相合。世說此處粽字亦之誤。當以『少箸』讀句，謂多與以茗汁，而少與以小菜。如今客來與茶，別設菜果也。若作，則茗汁中豈可箸此？且古人角黍非常食之物，未聞有以此待客者。李本徑改作，益誤矣。」嘉錫案：北戶錄二云：「辯州以蜜漬益智子，食之亦甚美。」注引顏之推云：「今以蜜藏雜果為粽。」字苑曰：「雜藏果也，音素感反。」嘉錫考之諸書，凡釋字，皆謂蜜漬瓜果。蓋即今之所謂蜜餞。凡茶坊中猶為客設之以佐茶。此俗古今不異。段氏、李氏解為小菜，非是。藏小菜之法，以鹽不以蜜，且安有以小菜佐茗飲者乎？</font>
</p>
<p height="0pt" width="2em" align="left">
<font size="4">
<font color="#000000">８王右軍在南，丞相與書，每歎子姪不令。云：「虎、虎犢，還其所如。」</font>
</font>
 <font color="#C00000">〔一〕</font>
 <font color="#262626">虎，王彭之小字也。王氏譜曰：「彭之字安壽，琅邪人。祖正，尚書郎。父彬，衛將軍。彭之仕至黃門郎。虎犢，彪之小字也。彪之字叔虎，彭之第三弟。年二十而頭鬚皓白，時人謂之王白鬚。少有局幹之稱。累遷至左光祿大夫。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注兩「鬚」字，景宋本俱作「須」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「王導卒於咸康五年，彪之年三十四。此蓋彪之初為郎時，右軍當在江州。」嘉錫案：言彭之、彪之，生長高門，而才質凡下，羊質虎皮，恰如其名也。嘉錫又案：言彭之真豚犬之流，彪之初生之犢，二人之才正如其小字耳。</font>
</p>
<p height="0pt" width="2em" align="left">
<font size="4">
<font color="#000000">９褚太傅南下，孫長樂於船中視之。</font>
</font>
 <font color="#C00000">〔一〕</font>
 <font color="#262626">長樂，孫綽。</font>
 <font size="4">
<font color="#000000">言次，及劉真長死，孫流涕，因諷詠曰：「人之云亡，邦國殄瘁。」</font>
</font>
 <font color="#262626">大雅詩毛公注曰：「殄，盡。瘁，病也。」</font>
 <font size="4">
<font color="#000000">褚大怒曰：「真長平生，何嘗相比數，而卿今日作此面向人！」孫回泣向褚曰：「卿當念我！」</font>
</font>
 <font color="#C00000">〔二〕</font>
 <font size="4">
<font color="#000000">時咸笑其才而性鄙。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「此蓋褚裒彭咸敗後還鎮京口時，故云南下，永和五年也。其冬裒卒矣。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「御覽六十六引語林曰：『褚公遊曲阿後湖。狂風忽起，船傾。褚公已醉，乃曰：「此舫人皆無可以招天譴者，唯有孫興公多塵滓，正當以此厭天欲耳！」便欲捉孫擲水中。孫懼無計，唯大呼曰：「季野！卿念我！」』疑即此一事，而此文未全。褚裒曰『真長』云云，亦是常語，孫何為便作哀鳴？知必有惡劇也。臨川蓋以捉擲水中非佳事，故節取之。又『季野！卿念我』下有注，以季野為彥回字，誤，今不取。」又云：「曲阿在京口，地亦相合，故是一時事。」嘉錫案：此可見褚裒深惡綽之為人。</font>
</p>
<p height="0pt" width="2em" align="left">
<font size="4">
<font color="#000000">１０謝鎮西書與殷揚州，為真長求會稽。殷答曰：「真長標同伐異，俠之大者。常謂使君降階為甚，乃復為之驅馳邪？」</font>
</font>
</p>
<p height="0pt" width="2em" align="left">
<font size="4">
<font color="#000000">１１桓公入洛，過淮、泗，踐北境，</font>
</font>
 <font color="#C00000">〔一〕</font>
 <font size="4">
<font color="#000000">與諸僚屬登平乘樓，</font>
</font>
 <font color="#C00000">〔二〕</font>
 <font size="4">
<font color="#000000">眺矚中原，慨然曰：「遂使神州陸沈，</font>
</font>
 <font color="#C00000">〔三〕</font>
 <font size="4">
<font color="#000000">百年丘墟，王夷甫諸人，不得不任其責！」</font>
</font>
 <font color="#262626">八王故事曰：「夷甫雖居台司，不以事物自嬰，當世化之，羞言名教。自臺郎以下，皆雅崇拱默，以遺事為高。四海尚寧，而識者知其將亂。」晉陽秋曰：「夷甫將為石勒所殺，謂人曰：『吾等若不祖尚浮虛，不至於此！』」</font>
 <font size="4">
<font color="#000000">袁虎率而對曰：「運自有廢興，豈必諸人之過？」桓公懍然作色，顧謂四坐曰：「諸君頗聞劉景升不？</font>
</font>
 <font color="#262626">劉鎮南銘曰：「表字景升，山陽高平人。黃中通理，博識多聞。仕至鎮南將軍、荊州刺史。」</font>
 <font size="4">
<font color="#000000">有大牛重千斤，噉芻豆十倍於常牛，負重致遠，曾不若一羸牸。魏武入荊州，烹以饗士卒，于時莫不稱快。」</font>
</font>
 <font color="#C00000">〔四〕</font>
 <font size="4">
<font color="#000000">意以況袁。四坐既駭，袁亦失色。</font>
</font>
 <font color="#C00000">〔五〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「率而」「而」，景宋本作「爾」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「桓溫入洛，是永和十二年伐姚襄時，過淮、泗，是太和四年征慕容暐時，首尾十四年，非一役也。此以入洛與過淮、泗並舉，殊誤。晉書溫傳敘此於伐姚襄時，而云自江陵北伐，過淮、泗，尤誤。案入洛之役，戴施屯河上，勒舟師以逼許、洛。溫不自御也。周保緒晉略列傳二十五曰：『溫伐燕，自姑孰乘舟，順江而下。入淮、泗，登平乘樓。』此為合矣。」嘉錫案：通鑑一百亦敘袁宏之對於永和十二年，蓋沿用晉書之文。文學篇曰：「桓宣武北征，袁虎時從，被責免官。」注引溫別傳曰：「溫以太和四年上疏，自征鮮卑。」又案：袁宏之免官，不見於晉書本傳。據孝標注，則在太和四年。與此條所云「過淮、泗，踐北境」，正一時之事。蓋宏因此對，失溫之意，遂致被責免官矣。溫雖頗慕風流，而其人有雄姿大略，志在功名，故能矯王衍等之失。英雄識見，固自不同。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「宋書六十三王曇首傳：『太祖鎮江陵，曇首轉長史。太祖入奉大統，曇首固陳，上乃下嚴兵自衛。中兵參軍朱容子抱刀在平乘戶外。』」又六十一武三王江夏王義恭傳曰：「平乘船皆下兩頭，作露手形，不得儗象龍舟，悉不得朱油。」李詳云：「詳案：通鑑一百胡注：『平乘樓，大船之樓。』隋書楊素傳：『樓船亦有平乘之名。』」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">原本玉篇水部云：「莊子：『是陸沈者也。』司馬彪曰：『無水而沈也。』野王案：陸沈，猶淪翳也。言居陸而若沈溺無聞也。史記『陸沈於俗，避世金馬門』，是也。」嘉錫案：陸沈者，無水而沈。淮南子覽冥訓：『是謂坐馳陸沈，晝冥宵明』及此條之神州陸沈，皆其本義。至於莊子則陽篇、史記滑稽傳之以陸沈喻隱淪，論衡謝短篇：「知古不知今，謂之陸沈。」以喻人之不學，則其引伸之義也。通鑑胡注曰：「以王衍等尚清談而不恤王事，以致夷狄亂華也。」身之之言，與劉注同意。</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">晉書殷浩傳庾翼貽浩書曰：「王夷甫，先朝風流士也。然吾薄其立名非真，而始終莫取。若以道非虞、夏，自當超然獨往，而不能謀始，大合聲譽，極致名位，正當抑揚名教，以靜亂源。而乃高談莊、老，說空終日。雖云談道，實長華競。及其末年，人望猶存。思安懼亂，寄命推務。而甫自申述，徇小好名。既身囚胡虜，棄言非所。凡明德君子，遇會處際，寧可然乎？而世皆然之。益知名實之未定，弊風之未革也。」嘉錫案：晉人之論王夷甫者，庾翼之言為最切矣。翼傳言見桓溫總角，便期之以遠略，謂有英雄之才。固宜其議論之有合也。又案：文學篇「袁伯彥作名士傳成」，注曰：「宏以裴叔則、樂彥輔、王夷甫、庾子嵩、王安期、阮千里、衛叔寶、謝幼輿為中朝名士。」然則宏亦祖尚玄虛，服膺夷甫者。桓溫所謂諸人，正指中朝名士，固宜為之強辯矣。</font>
</p>
<p height="0pt" width="2em" align="left">
<font color="#C00000">〔五〕</font>
 <font color="#262626">通鑑注曰：「溫意以牛況宏，徒能糜俸祿，而無經世之用。」</font>
</p>
<p height="0pt" width="2em" align="left">
<font size="4">
<font color="#000000">１２袁虎、伏滔同在桓公府。桓公每遊燕，輒命袁、伏，袁甚恥之，恒歎曰：「公之厚意，未足以榮國士！與伏滔比肩，亦何辱如之？」</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：文選三國名臣序贊引晉陽秋曰：「袁宏為大司馬府記室參軍。」本書言語篇注引中興書曰：「伏滔少有才學，舉秀才，大司馬桓溫參軍。」足證二人同在桓溫府也。考文選集注九十四引臧榮緒晉書云：「袁宏好學，善屬文，謝尚以為豫州別駕，桓溫命為安西參軍。」按之晉書帝紀，桓溫之為安西將軍，在穆帝永和元年。其為大司馬，在哀帝興寧元年前後。相距已十有八年。宏先為安西參軍，則其入桓溫幕府，亦已久矣。今晉書文苑傳不敘宏入安西府事，第云累遷大司馬桓溫記室者，略之也。然又云「伏滔先在溫府，與宏善」。則不知何據，疑其誤也。</font>
</p>
<p height="0pt" width="2em" align="left">
<font size="4">
<font color="#000000">１３高柔在東，甚為謝仁祖所重。既出，不為王、劉所知。仁祖曰：「近見高柔，大自敷奏，然未有所得。」真長云：「故不可在偏地居，輕在角䚥</font>
</font>
 <font color="#262626">奴角反。</font>
 <font size="4">
<font color="#000000">中，</font>
</font>
 <font color="#C00000">〔一〕</font>
 <font size="4">
<font color="#000000">為人作議論。」高柔聞之，云：「我就伊無所求。」人有向真長學此言者，真長曰：「我寔亦無可與伊者。」然遊燕猶與諸人書：「可要安固？」安固者，高柔也。</font>
</font>
 <font color="#262626">孫統為柔集敘曰：「柔字世遠，樂安人。才理清鮮，安行仁義。婚泰山胡毋氏女，年二十，既有倍年之覺，而姿色清惠，近是上流婦人。柔家道隆崇，既罷司空參軍、安固令，</font>
 <font color="#C00000">〔二〕</font>
 <font color="#262626">營宅於伏川。馳動之情既薄，又愛翫賢妻，便有終焉之志。尚書令何充取為冠軍參軍，僶俛應命，眷戀綢繆，不能相舍。相贈詩書，清婉辛切。」</font>
 <font color="#C00000">〔三〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「辛切」「辛」，沈本作「新」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李詳云：「詳案：廣韻四覺：『䚥，屋角。』今人謂屋隅為角䚥，當作此字。」嘉錫案：今俗作「角落」。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「安固縣屬揚州臨海郡。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">文廷式補晉書藝文志丁部曰「世說高柔在東」云云，與魏之高柔別是一人。魏高柔，字文惠，三國志有傳。書鈔一百一十高文惠與婦書曰：『今置琵琶一枚，音甚清亮也。』一百三十六高文惠婦與文惠書云：『今奉織成襪一量。』御覽六百八十九高文惠婦與文惠書：『今聊奉組生履一緉。』六百八十八高文惠婦與文惠書曰：『今奉總帢十枚。』據世說注當是高世遠婦。書鈔、御覽誤也。」嘉錫案：文氏說是也。嚴可均全三國文五十四亦疑之，而不能定。今觀世遠夫婦往復書，蓋上擬秦嘉、徐淑，文采必有可觀，惜乎僅存殘篇斷句，無以窺其清婉辛切之旨矣。</font>
</p>
<p height="0pt" width="2em" align="left">
<font size="4">
<font color="#000000">１４劉尹、江虨、王叔虎、孫興公同坐，江、王有相輕色。虨以手歙叔虎云：「酷吏！」詞色甚彊。劉尹顧謂：「此是瞋邪？非特是醜言聲，拙視瞻。」</font>
</font>
 <font color="#262626">言江此言，非是醜拙，似有忿於王也。</font>
</p>
<p height="0pt" width="2em" align="left">
<font size="4">
<font color="#000000">１５孫綽作列仙商丘子贊曰：「所牧何物？殆非真豬。儻遇風雲，為我龍攄。」</font>
</font>
 <font color="#262626">列仙傳曰：「商丘子晉者，商邑人。好吹竽牧豕，年七十，不娶妻而不老。問其須要，言『但食老朮、昌蒲根、飲水，如此便不饑不老耳』。貴戚富室，聞而服之，不能終歲輒止，謂將有匿術。孫綽為贊曰：『商丘卓犖，執策吹竽。渴飲寒泉，飢食菖蒲。所牧何物？殆非真豬。儻逢風雲，為我龍攄。』」</font>
 <font size="4">
<font color="#000000">時人多以為能。王藍田語人云：「近見孫家兒作文，道何物、真豬也。」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「須要」景宋本作「道要」。</font>
</p>
<p height="0pt" width="2em" align="left">
<font size="4">
<font color="#000000">１６桓公欲遷都，</font>
</font>
 <font color="#C00000">〔一〕</font>
 <font size="4">
<font color="#000000">以張拓定之業。孫長樂上表，諫此議甚有理。桓見表心服，而忿其為異，令人致意孫云：「君何不尋遂初賦，而彊知人家國事？」</font>
</font>
 <font color="#262626">孫綽表諫曰：「中宗龍飛，實賴萬里長江，畫而守之耳。不然，胡馬久已踐建康之地，江東為豺狼之場矣。」綽賦遂初，陳止足之道。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「永和十二年，桓溫請遷都洛陽。」</font>
</p>
<p height="0pt" width="2em" align="left">
<font size="4">
<font color="#000000">１７孫長樂兄弟就謝公宿，言至款雜。劉夫人在壁後聽之，具聞其語。謝公明日還，問：「昨客何似？」劉對曰：「亡兄門，未有如此賓客！」</font>
</font>
 <font color="#262626">夫人，劉惔之妹。</font>
 <font size="4">
<font color="#000000">謝深有愧色。</font>
</font>
</p>
<p height="0pt" width="2em" align="left">
<font size="4">
<font color="#000000">１８簡文與許玄度共語，許云：「舉君、親以為難。」簡文便不復答。許去後而言曰：「玄度故可不至於此！」</font>
</font>
 <font color="#262626">按邴原別傳：「魏五官中郎將，嘗與群賢共論曰：『今有一丸藥，得濟一人疾，而君、父俱病，與君邪？與父邪？』諸人紛葩，或父、或君。原勃然曰：『父子，一本也。亦不復難。』」君、親相校，自古如此。未解簡文誚許意。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「紛葩」「葩」，沈本作「紛」。</font>
</p>
<p height="0pt" width="2em" align="left">
<font size="4">
<font color="#000000">１９謝萬壽春敗後，</font>
</font>
 <font color="#C00000">〔一〕</font>
 <font size="4">
<font color="#000000">還，書與王右軍云：「慚負宿顧。」</font>
</font>
 <font color="#C00000">〔二〕</font>
 <font size="4">
<font color="#000000">右軍推書曰：「此禹、湯之戒。」</font>
</font>
 <font color="#262626">春秋傳曰：「禹、湯罪己，其興也勃焉。」言禹、湯以聖德自罪，所以能興。今萬失律致敗，雖復自咎，其可濟焉。故王嘉萬也。</font>
 <font color="#C00000">〔三〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「升平三年，謝萬敗。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：晉書羲之傳：「萬為豫州都督，羲之遺書誡之曰：『願君每與士之下者同，則盡善矣。』萬不能用，果敗。」故此書云「慚負宿顧」也。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：注意謂萬雖自咎，亦無所濟。則不當以右軍為嘉萬。況世說著其事於輕詆篇，是右軍此語，乃譏笑之詞，其不嘉萬亦明矣。王字疑當作不。</font>
</p>
<p height="0pt" width="2em" align="left">
<font size="4">
<font color="#000000">２０蔡伯喈睹睞笛椽，</font>
</font>
 <font color="#C00000">〔一〕</font>
 <font size="4">
<font color="#000000">孫興公聽妓，振且擺折。</font>
</font>
 <font color="#262626">伏滔長笛賦敘曰：「余同寮桓子野有故長笛，傳之耆老云：『蔡邕伯喈之所製也。』初，邕避難江南，宿於柯亭之館，以竹為椽，邕仰眄之，曰：『良竹也。』取以為笛，音聲獨絕。</font>
 <font color="#C00000">〔二〕</font>
 <font color="#262626">歷代傳之至於今。」</font>
 <font size="4">
<font color="#000000">王右軍聞，大嗔曰：「三祖壽</font>
</font>
 <font color="#262626">一作臺。</font>
 <font size="4">
<font color="#000000">樂器，虺瓦</font>
</font>
 <font color="#262626">一作凡。</font>
 <font size="4">
<font color="#000000">弔，孫家兒打折。」</font>
</font>
 <font color="#C00000">〔三〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：據注，此笛為桓子野所有。考類聚四十四引語林「子野令奴張碩吹睹腳笛」，與此作「睹睞」不同。疑以「睹腳」為是。蓋邕睹竹椽之腳，而知其為良材，遂以為名。猶之琴名焦尾也。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">御覽一百九十四引郡國志曰：「柯亭，一名千秋亭，又名高遷亭。」會稽記云：「漢議郎蔡邕避難宿於此亭，仰觀榱竹，知有奇嚮，因取為笛，果有異聲。」後漢書邕傳注引張騭文士傳曰：「邕告吳人曰：『吾昔嘗經會稽高遷亭，見屋椽竹，東間第十六可以為笛。』取用，果有異聲。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：此條語不可通，雖從「一作」，亦終難解，必有誤字也。</font>
</p>
<p height="0pt" width="2em" align="left">
<font size="4">
<font color="#000000">２１王中郎與林公絕不相得。王謂林公詭辯，林公道王云：「箸膩顏帢，</font>
</font>
 <font color="#C00000">〔一〕</font>
 <font size="4">
<font color="#000000">𦅖布單衣，挾左傳，逐鄭康成車後，問是何物塵垢囊！」</font>
</font>
 <font color="#C00000">〔二〕</font>
 <font color="#262626">中郎，坦之。帢，帽也。裴子曰：「林公云：『文度箸膩顏，挾左傳，逐鄭康成，自為高足弟子。篤而論之，</font>
 <font color="#C00000">〔三〕</font>
 <font color="#262626">不離塵垢囊也。』」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案晉書五行志：『魏造白帢，橫縫其前以別後，名之曰顏帢。至永嘉之間，稍去其縫，名無顏帢。』據此，則江東時以顏帢為舊制，故道林以膩顏帢誚之。」嘉錫案：「膩顏帢」居易錄三十二已解釋甚詳，但未明引晉書五行志耳。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：後漢書襄楷傳云：「天帝遺以好女，浮屠曰『此但革囊盛血』，遂不眄之。」注云：「四十二章經：天神獻玉女於其佛，佛曰：『此是革囊盛眾穢耳。』」「塵垢囊」即「革囊盛眾穢」之意，其鄙坦之至矣。然由此可知坦之獨抱遺經，謹守家法，故能闢莊周之非儒道，箴謝安之好聲律。名言正論，冠絕當時。夫奏簫韶於溱洧，襲冠裳於裸國，固宜為眾喙之所咻，群犬之所吠矣。若支遁者，希聞至道，徒資利口，嗔癡太重，我相未除。曾不得為善知識，惡足稱高逸沙門乎？書鈔百三十五引語林云：「王□為諸人談，有時或排擯高禿，以如意注林公云：『阿柱，汝憶搖櫓時不？』阿柱，乃林公小名。」嘉錫案：書鈔所稱王某，蓋即王中郎。本篇又言其嘗作沙門不得為高士論。其輕侮支遁如此，宜遁之報以惡聲矣。又案：晉書坦之傳及經典釋文序錄並不言坦之治左傳。隋書經籍志有春秋左氏經傳通解四卷、春秋旨通十卷並王述之撰。六朝人名有「之」字者，多去「之」為單名。述之疑即王述。故金樓子立言篇云「王懷祖頗有儒術」，蓋謂此也。坦之傳其父學，故支遁因而譏之耳。兩唐志於經傳通解不著錄，而有王延之春秋旨通十卷，恐是傳寫之誤。經義考一百七十五遂以兩書為南齊之尚書左僕射王延之撰，殆非也。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">莊子田子方篇老聃曰：「夫天下也者；萬物之所一也。得其所一而同焉，則四支百體，將為塵垢；而死生終始，將為晝夜。」「篤而論之」猶云「要而言之」。蓋魏、晉人常語也。金樓子立言下引諸葛亮曰：「追觀光武二十八將，下及馬援之徒，忠貞智勇，無所不有。篤而論之，非減曩時。」</font>
</p>
<p height="0pt" width="2em" align="left">
<font size="4">
<font color="#000000">２２孫長樂作王長史誄云：</font>
</font>
 <font color="#C00000">〔一〕</font>
 <font size="4">
<font color="#000000">「余與夫子，交非勢利，心猶澄水，同此玄味。」</font>
</font>
 <font color="#262626">禮記曰：「君子之交淡若水，小人之交甘若醴。」</font>
 <font size="4">
<font color="#000000">王孝伯見曰：「才士不遜，亡祖何至與此人周旋！」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「法書要錄卷九載張懷瓘書斷：王濛永和三年卒，年三十九。」</font>
</p>
<p height="0pt" width="2em" align="left">
<font size="4">
<font color="#000000">２３謝太傅謂子姪曰：「中郎始是獨有千載！」車騎曰：「中郎衿抱未虛，復那得獨有？」</font>
</font>
 <font color="#262626">中郎，謝萬。</font>
</p>
<p height="0pt" width="2em" align="left">
<font size="4">
<font color="#000000">２４庾道季詫謝公曰：「裴郎云：『謝安謂裴郎乃可不惡，何得為復飲酒？』</font>
</font>
 <font color="#262626">庾龢、裴啟已見。</font>
 <font size="4">
<font color="#000000">裴郎又云：『謝安目支道林，如九方皋之相馬，略其玄黃，取其儁逸。』」</font>
</font>
 <font color="#262626">支遁傳曰：</font>
 <font color="#C00000">〔一〕</font>
 <font color="#262626">「遁每標舉會宗，而不留心象喻，解釋章句，或有所漏，文字之徒，多以為疑。謝安石聞而善之曰：『此九方皋之相馬也，略其玄黃，而取其儁逸。』」列子曰：「伯樂謂秦穆公曰：『臣所與共儋纆薪菜者，有九方皋，此其於馬，非臣之下也。』公使行求馬，反，曰：『得矣！牡而黃。』使人取之，牝而驪。公曰：『毛物牡牝之不知，何馬之能知也？』伯樂曰：『若皋之觀馬者，天機也。得其精，亡其麤。在其內，亡其外。見其所見，不見其所不見。視其所視，遺其所不視。若彼之所相，有貴於馬也。』既而，馬果千里足。」</font>
 <font size="4">
<font color="#000000">謝公云：「都無此二語，裴自為此辭耳！」庾意甚不以為好，因陳東亭經酒壚下賦。讀畢，</font>
</font>
 <font color="#C00000">〔二〕</font>
 <font size="4">
<font color="#000000">都不下賞裁，直云：「君乃復作裴氏學！」</font>
</font>
 <font color="#C00000">〔三〕</font>
 <font size="4">
<font color="#000000">於此語林遂廢。今時有者，皆是先寫，無復謝語。</font>
</font>
 <font color="#262626">續晉陽秋曰：「晉隆和中，河東裴啟撰漢、魏以來迄于今時，言語應對之可稱者，謂之語林。時人多好其事，文遂流行。後說太傅事不實，而有人於謝坐敘其黃公酒壚，司徒王珣為之賦，謝公加以與王不平，乃云：『君遂復作裴郎學。』自是眾咸鄙其事矣。安鄉人有罷中宿縣詣安者，安問其歸資。答曰：『嶺南凋弊，唯有五萬蒲葵扇，又以非時為滯貨。』安乃取其中者捉之，於是京師士庶競慕而服焉。價增數倍，旬月無賣。夫所好生羽毛，所惡成瘡痏。謝相一言，挫成美於千載，及其所與，崇虛價於百金。上之愛憎與奪，可不慎哉！」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「儋纆」「纆」，景宋本作「纏」。注「牡而黃」「牡」，景宋本作「牝」。注「毛物牡牝」「牡牝」，景宋本及沈本俱作「牝牡」。注「得其精」「得」，景宋本作「問」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：支遁傳不知誰撰，蓋必作於語林成書之後，故采取其語，今高僧傳亦仍而不改。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案讀畢下當有謝公字。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：傷逝篇載「王戎過黃公酒壚」事，注引竹林七賢論曰：「俗傳若此：潁川庾爰之嘗以問其伯文康。文康云：『中朝所不聞，江左忽有此論，蓋好事者為之耳。』」是此事之不實，庾亮已辯之於前。謝安蓋熟知之。乃俗語不實，流為丹青。王珣既因之以作賦，裴啟又本之以著書。於草野傳聞，不加考辨，則安石之深鄙其事斥為裴郎學，非過論也。但王珣賦甚有才情，謝以與王不平，故於其賦之工拙不置一詞。意以為選題既誣，其文字亦無足道焉耳。</font>
</p>
<p height="0pt" width="2em" align="left">
<font size="4">
<font color="#000000">２５王北中郎不為林公所知，乃箸論沙門不得為高士論。大略云：「高士必在於縱心調暢，沙門雖云俗外，反更束於教，非情性自得之謂也。」</font>
</font>
</p>
<p height="0pt" width="2em" align="left">
<font size="4">
<font color="#000000">２６人問顧長康：「何以不作洛生詠？」答曰：「何至作老婢聲！」</font>
</font>
 <font color="#C00000">〔一〕</font>
 <font color="#262626">洛下書生詠，音重濁，故云老婢聲。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：洛下書生詠者，效洛下讀書之音，以詠詩也。陸法言切韻序云：「吳、楚則時傷輕淺，燕、趙則多傷重濁。」洛下雖非燕、趙，而同在大河南北，故其音亦傷重濁。長康世為晉陵無錫人，習於輕淺，故鄙夷不屑為之。晉書王敦傳曰：「含軍敗，敦聞怒曰：『我兄，老婢也！』」長康漫論聲韻，而忽作此詈人之語，世說亦入之輕詆篇，則其言必有所為。長康素為桓溫所親暱。溫死，謝安執政，而長康作詩哭溫，有「魚鳥無依」之歎（見言語篇「顧長康拜桓宣武墓」條）。然則「老婢」之譏，殆為謝安發也。亦可謂不識好惡者矣。又案：「謝安少能作洛下書生詠，有鼻疾，語音濁。後名流多斅其詠，弗能及，手掩鼻而吟焉」，見雅量篇「桓公伏甲」條注引文章志。</font>
</p>
<p height="0pt" width="2em" align="left">
<font size="4">
<font color="#000000">２７殷顗、庾恒並是謝鎮西外孫。</font>
</font>
 <font color="#262626">謝氏譜曰：「尚長女僧要適庾龢，次女僧韶適殷歆。」</font>
 <font color="#C00000">〔一〕</font>
 <font size="4">
<font color="#000000">殷少而率悟，庾每不推。嘗俱詣謝公，謝公熟視殷曰：「阿巢故似鎮西。」</font>
</font>
 <font color="#262626">巢，殷顗小字也。</font>
 <font size="4">
<font color="#000000">於是庾下聲語曰：「定何似？」謝公續復云：「巢頰似鎮西。」庾復云：「頰似，足作健不？」</font>
</font>
 <font color="#262626">庾氏譜曰：「恒字敬則。祖亮，父龢。恒仕至尚書僕射。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書殷顗傳：父康。此云歆，未知孰是？」</font>
</p>
<p height="0pt" width="2em" align="left">
<font size="4">
<font color="#000000">２８舊目韓康伯：將肘無風骨。</font>
</font>
 <font color="#262626">說林曰：「范啟云：『韓康伯似肉鴨。』」</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「將」景宋本作「捋」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：方言一云：「京、奘、將，大也。秦、晉之間，凡人之大謂之奘，或謂之壯。燕之北鄙，齊、楚之郊，或曰京，或曰將，皆古今語也。」據此，則「將」為「壯」之聲轉。康伯為人肥大，故范啟以肉鴨比之。凡人肥則肘壯。此云將肘者，江北傖楚人語也。品藻篇云：「韓康伯雖無骨幹，然亦膚立。」同譏其無骨，而毀譽不同，愛憎之見異耳。觀注語知康伯甚肥，故時人譏其有肉無骨。</font>
</p>
<p height="0pt" width="2em" align="left">
<font size="4">
<font color="#000000">２９符宏叛來歸國。</font>
</font>
 <font color="#C00000">〔一〕</font>
 <font size="4">
<font color="#000000">謝太傅每加接引，宏自以有才，多好上人，坐上無折之者。適王子猷來，太傅使共語。子猷直孰視良久，回語太傅云：「亦復竟不異人！」宏大慚而退。</font>
</font>
 <font color="#262626">續晉陽秋曰：「宏，符堅太子也。堅為姚萇所殺，宏將母妻來投，詔賜田宅。桓玄以宏為將，玄敗，寇湘中，伏誅。」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「符」景宋本俱作「苻」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「太元十年六月符宏來降。」嘉錫案：見晉書孝武帝紀，與通鑑作七月不同。嘉錫又案：考之晉書苻堅載記及通鑑一百六，太元九年慕容沖、姚萇等並叛。秦八月沖進逼長安。十年五月，沖攻長安，苻堅留太子宏守城，帥騎數百出奔五將山。六月，宏不能守長安，將數千騎與母妻西奔下辯。七月，姚萇遣兵執苻堅送詣新平。太子宏至下辯，南秦州刺史楊壁拒之。宏奔武都投氐豪強熙，假道來奔。八月姚萇遣人縊堅于新平佛寺。世說據晉人紀載，以宏背父來降，故書之以叛。實則宏出長安時，堅已奔五將。父子不相見，無所受命。宏之自武都來歸，堅又已被擒，存亡不可知，宏非背其父而出走也。故責宏以不能死守長安以身殉國，則可矣。謂之為叛父，固非其罪也。是年四月，劉牢之已率兵救苻丕於鄴，為慕容垂所敗而歸。太保謝安又請自將救秦。宏之來奔，自必請兵復讎，故安每加接引。八月，安卒，乃不果出兵耳。宋書謝靈運傳載其山居賦自注曰：「太傅既薨，遠圖已輟。」此之謂也。（遠圖，各本皆誤作建圖，據文選述祖德詩注引改。）</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">晉書桓玄傳云：「安帝反正，湘州刺史苻宏走入湘中，害郡守。長吏檀祇討宏於湘東，斬之。」又苻堅載記云：「宏歷位輔國將軍。桓玄篡位，以宏為涼州刺史。義熙初，以謀叛被誅。」通鑑卷二百九十二云：「漵州蠻酋苻彥通自稱苻秦苗裔。」胡注曰：「苻秦之亡，苻宏奔晉，從諸桓於荊、楚，其後無聞。彥通自以為苻秦苗裔，蓋言出於宏之後。」</font>
</p>
<p height="0pt" width="2em" align="left">
<font size="4">
<font color="#000000">３０支道林入東，見王子猷兄弟。還，人問：「見諸王何如？」答曰：「見一群白頸烏，但聞喚啞啞聲。」</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：詳見排調篇「劉真長始見王丞相」條。老學庵筆記八曰：「古所謂揖，但舉手而已。今所謂喏，乃始於江左諸王。方其時，惟王氏子弟為之，故支道林見王子猷兄弟曰：『見一群白項烏，但聞喚啞啞聲。』即今喏也。」嘉錫案：道林之言，譏王氏兄弟作吳音耳。啞啞之聲與唱喏殊不相似，放翁之說，近於傅會。</font>
</p>
<p height="0pt" width="2em" align="left">
<font size="4">
<font color="#000000">３１王中郎舉許玄度為吏部郎。郗重熙曰：「相王好事，不可使阿訥在坐。」</font>
</font>
 <font color="#C00000">〔一〕</font>
 <font color="#262626">訥，詢小字。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「在坐」景宋本「坐」下有「頭」字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「坦之嘗為撫軍掾，郗愔為撫軍司馬，蓋同時。然坦之晚進位卑，恐未得舉玄度也。」</font>
</p>
<p height="0pt" width="2em" align="left">
<font size="4">
<font color="#000000">３２王興道謂：謝望蔡霍霍如失鷹師。</font>
</font>
 <font color="#262626">永嘉記曰：「王和之字興道，琅琊人。祖翼，</font>
 <font color="#C00000">〔一〕</font>
 <font color="#262626">平南將軍。父胡之，司州刺史。和之歷永嘉太守、正員常侍。」望蔡，謝琰小字也。</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「翼當據晉書作廙。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「謝琰傳『封望蔡公』，非小字，注誤。」</font>
</p>
<p height="0pt" width="2em" align="left">
<font size="4">
<font color="#000000">３３桓南郡每見人不快，輒嗔云：「君得哀家梨，當復不烝食不？」</font>
</font>
 <font color="#C00000">〔一〕</font>
 <font color="#262626">舊語：秣陵有哀仲家梨甚美，大如升，入口消釋。言愚人不別味，得好梨烝食之也。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「某氏曰：北戶錄引作『不烝不食』。」</font>
</p>
<span id="filepos0001906484"></span>
<p height="0pt" width="0pt" align="left">
<font size="4">
<font color="#385623">假譎第二十七</font>
</font>
</p>
<p height="0pt" width="2em" align="left">
<font size="4">
<font color="#000000">１魏武少時，嘗與袁紹好為游俠，觀人新婚，因潛入主人園中，夜叫呼云：「有偷兒賊！」青廬中人皆出觀，</font>
</font>
 <font color="#C00000">〔一〕</font>
 <font size="4">
<font color="#000000">魏武乃入，抽刃劫新婦與紹還出，失道，墜枳棘中，紹不能得動，復大叫云：「偷兒在此！」紹遑迫自擲出，遂以俱免。</font>
</font>
 <font color="#262626">曹瞞傳曰：「操小字阿瞞，少好譎詐，遊放無度。」孫盛雜語云：「武王少好俠，放蕩不修行業。嘗私入常侍張讓宅中，讓乃手戟於庭，踰垣而出，有絕人力，故莫之能害也。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">玉臺新詠一古詩無名人為焦仲卿妻作云：「其日牛馬嘶，新婦入青廬。」酉陽雜俎一禮異篇云：「北朝婚禮，青布縵為屋，在門內外，謂之青廬，於此交拜。」</font>
</p>
<p height="0pt" width="2em" align="left">
<font size="4">
<font color="#000000">２魏武行役，失汲道，軍皆渴，乃令曰：「前有大梅林，饒子，甘酸，可以解渴。」士卒聞之，口皆出水，乘此得及前源。</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「失汲道，軍皆渴」沈本無「道」字，景宋本「軍」上有「三」字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：通典一百五十六引此作「世說新書」，字句小異。</font>
</p>
<p height="0pt" width="2em" align="left">
<font size="4">
<font color="#000000">３魏武常言：「人欲危己，己輒心動。」因語所親小人曰：「汝懷刃密來我側，我必說心動。執汝使行刑，汝但勿言其使，無他，當厚相報！」執者信焉，</font>
</font>
 <font color="#C00000">〔一〕</font>
 <font size="4">
<font color="#000000">不以為懼，遂斬之。此人至死不知也。左右以為實，謀逆者挫氣矣。</font>
</font>
 <font color="#C00000">〔二〕</font>
 <font color="#262626">曹瞞傳曰：「操在軍，廩穀不足，私語主者曰：『何如？』主者云：『可以小斛足之。』操曰：『善。』後軍中言操欺眾，操題其主者，背以徇曰：『行小斛，盜軍穀。』遂斬之。仍云：『特當借汝死，以厭眾心。』其變詐皆此類也。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「常言」景宋本及沈本作「常謂」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：執者，廣記一百九十引殷芸小說作侍者。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">宋馬永卿記劉安世之語為元城語錄，其卷中曰：「老先生曰：『昨夜看三國志，識破一事。操之遺令，諄諄百言，下至分香賣履之事，家人婢妾，無不處置詳盡，無一語語及禪代之事。其意若曰：禪代之事，自是子孫所為，吾未嘗教為之。是實以天下遺子孫，而身享漢臣之名。此遺令之意，昨夜偶窺破之。』老先生似有喜色。某因此歷觀曹操平生之事，無不如此。夜臥圓枕，噉野葛至尺許，飲鴆酒至一盞，皆此意也。操之負人多矣，恐人報己，故先揚此聲以誑時人，使人無害己意也。然則遺令之意，亦揚此聲以誑後世耳。」嘉錫案：安世所謂揚其聲以誑時人，正從世說所載二事看出。老先生者，安世所以稱司馬溫公也。</font>
</p>
<p height="0pt" width="2em" align="left">
<font size="4">
<font color="#000000">４魏武常云：「我眠中不可妄近，近便斫人，亦不自覺，左右宜深慎此！」後陽眠，</font>
</font>
 <font color="#C00000">〔一〕</font>
 <font size="4">
<font color="#000000">所幸一人竊以被覆之，因便斫殺。自爾每眠，左右莫敢近者。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：陽眠，廣記一百九十引殷芸小說作陽凍。</font>
</p>
<p height="0pt" width="2em" align="left">
<font size="4">
<font color="#000000">５袁紹年少時，曾遣人夜以劍擲魏武，少下，不箸。</font>
</font>
 <font color="#C00000">〔一〕</font>
 <font size="4">
<font color="#000000">魏武揆之，其後來必高，因帖臥床上。劍至果高。</font>
</font>
 <font color="#262626">按袁、曹後由鼎跱，跡始攜貳。自斯以前，不聞讎隙，有何意故而剚之以劍也？</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">吳承仕曰：「『少下不著』者，劍著床下耶？此節記事可疑。」</font>
</p>
<p height="0pt" width="2em" align="left">
<font size="4">
<font color="#000000">６王大將軍既為逆，頓軍姑孰。晉明帝以英武之才，猶相猜憚，乃箸戎服，騎巴賨馬，齎一金馬鞭，陰察軍形勢。</font>
</font>
 <font color="#C00000">〔一〕</font>
 <font size="4">
<font color="#000000">未至十餘里，有一客姥，居店賣食。帝過愒之，</font>
</font>
 <font color="#C00000">〔二〕</font>
 <font size="4">
<font color="#000000">謂姥曰：「王敦舉兵圖逆，猜害忠良，朝廷駭懼，社稷是憂。故劬勞晨夕，用相覘察，恐形跡危露，或致狼狽。追迫之日，姥其匿之。」便與客姥馬鞭而去。行敦營而出，軍士覺，曰：「此非常人也！」敦臥心動，曰：「此必黃須鮮卑奴來！」命騎追之，已覺多許里，追士因問向姥：「不見一黃須人騎馬度此邪？」姥曰：「去已久矣，不可復及。」於是騎人息意而反。</font>
</font>
 <font color="#C00000">〔三〕</font>
 <font color="#262626">異苑曰：「帝躬往姑孰，敦時晝寢，卓然驚悟曰：『營中有黃頭鮮卑奴來，何不縛取？』帝所生母荀氏，燕國人，故貌類焉。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「姑孰」景宋本「孰」作「熟」。「賣食」景宋本及沈本無「賣」字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「此明帝太寧二年事。」又云：「晉書明紀作『巴滇馬』。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案說文：『愒，息也。』今作憩，乃愒之俗。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">晉書明帝紀云：「帝至于湖，陰察敦營壘而出。有軍士疑帝非常人。」又：「敦正晝寢，夢日環其城，驚起曰：『此必黃鬚鮮卑奴來也。』」與世說「敦臥心動」之說合。神仙傳九郭璞傳云：「王敦鎮南洲，欲謀大逆，乃召璞為佐。時明帝年十五。一夕，集朝士，問太史：『王敦果得天下耶？』史臣曰：『王敦致天子，非能得天下。』明帝遂單騎微行，直入姑熟城。敦正與璞食。璞久之不白敦。敦驚曰：『吾今同議定大計，卿何不即言？』璞曰：『向見日月星辰之精靈，五嶽四海之神祇，皆為道從翼衛，下官震悸失守，不得即白將軍。』敦使聞，謂是小奚戲馬，檢定非也。遣三十騎追不及。」嘉錫案：據其所言，則敦並未晝寢，且亦不知是明帝。語涉妄誕，恐不足信。</font>
</p>
<p height="0pt" width="2em" align="left">
<font size="4">
<font color="#000000">７王右軍年減十歲時，大將軍甚愛之，恒置帳中眠。大將軍嘗先出，右軍猶未起。須臾，錢鳳入，屏人論事，</font>
</font>
 <font color="#262626">晉陽秋曰：「鳳字世儀，吳嘉興尉子也。姦慝好利。為敦鎧曹參軍，知敦有不臣心，因進說。後敦敗，見誅。」</font>
 <font size="4">
<font color="#000000">都忘右軍在帳中，便言逆節之謀。右軍覺，既聞所論，知無活理，乃剔吐汙頭面被褥，詐孰眠。敦論事造半，方意右軍未起，相與大驚曰：「不得不除之！」及開帳，乃見吐唾從橫，信其實孰眠，於是得全。于時稱其有智。</font>
</font>
 <font color="#262626">按諸書皆云王允之事，而此言羲之，疑謬。</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「年減十歲」「減」，沈本作「裁」。「乃剔吐」「剔」，沈本作「陽」。「孰眠」「孰」，沈本作「熟」。「方意右軍」「意」，沈本作「憶」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">御覽四百三十二引晉中興書曰：「王允之字淵猷，年在總角，從伯敦深智之。嘗夜飲，允之辭醉先眠。時敦將謀作逆，因允之醉別床臥，夜中與錢鳳計議。允之已醒，悉聞其語，恐或疑，便於眠處大吐，衣面並汙。鳳既出，敦果照視，見其眠吐中，以為大醉，不復疑之。」嘉錫案：今晉書允之傳略同，且曰：「時父舒始拜廷尉，允之求還定省，敦許之。至都，以敦、鳳謀議事白舒。舒即與導俱啟明帝。」其非右軍事審矣。世說之謬，殆無可疑。</font>
</p>
<p height="0pt" width="2em" align="left">
<font size="4">
<font color="#000000">８陶公自上流來，赴蘇峻之難，令誅庾公。謂必戮庾，可以謝峻。</font>
</font>
 <font color="#262626">晉陽秋曰：「是時成帝在襁褓，太后臨朝，中書令庾亮以元舅輔政，欲以風軌格政，繩御四海。而峻擁兵近甸，為逋逃藪。亮圖召峻，王導、卞壺並不欲。亮曰：『蘇峻豺狼，終為禍亂，晁錯所謂削亦反，不削亦反。』遂下優詔，以大司農徵之。峻怒曰：『庾亮欲誘殺我也。』遂克京邑。平南溫嶠聞亂，號泣登舟，遣參軍王愆期推征西陶侃為盟主，俱赴京師。時亮敗績奔嶠，人皆尤而少之。嶠愈相崇重，分兵以配給之。」</font>
 <font size="4">
<font color="#000000">庾欲奔竄，則不可；欲會，恐見執，進退無計。溫公勸庾詣陶，曰：「卿但遙拜，必無它。我為卿保之。」庾從溫言詣陶。至，便拜。陶自起止之，曰：「庾元規何緣拜陶士行？」畢，又降就下坐。陶又自要起同坐。坐定，庾乃引咎責躬，深相遜謝。陶不覺釋然。</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「陶士行」「行」，景宋本作「衡」。「同坐坐定」景宋本及沈本無下一「坐」字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「此是咸和三年，亮奔尋陽時。晉書六十六侃傳敘侃語於石頭平後，非也。」</font>
</p>
<p height="0pt" width="2em" align="left">
<font size="4">
<font color="#000000">９溫公喪婦，從姑劉氏，家值亂離散，唯有一女，甚有姿慧，姑以屬公覓婚。公密有自婚意，答云：「佳婿難得，但如嶠比云何？」姑云：「喪敗之餘，乞粗存活，便足慰吾餘年，何敢希汝比？」卻後少日，公報姑云：「已覓得婚處，門地粗可，婿身名宦，盡不減嶠。」因下玉鏡臺一枚。姑大喜。既婚，交禮，女以手披紗扇，撫掌大笑曰：「我固疑是老奴，果如所卜！」</font>
</font>
 <font color="#262626">按溫氏譜：「嶠初取高平李女，中取琅琊王詡女，後取廬江何邃女。都不聞取劉氏，便為虛謬。」</font>
 <font color="#C00000">〔一〕</font>
 <font color="#262626">谷口云：「劉氏，政謂其姑爾，非指其女姓劉也。孝標之注，亦未為得。」</font>
 <font color="#C00000">〔二〕</font>
 <font size="4">
<font color="#000000">玉鏡臺，是公為劉越石長史，北征劉聰所得。</font>
</font>
 <font color="#262626">王隱晉書曰：「建興二年，嶠為劉琨假守左司馬，都督上前鋒諸軍事，討劉聰。」晉陽秋曰：「聰一名載，字玄明，屠各人。父淵，因亂起兵死。聰嗣業。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">御覽五百五十四引晉中興書曰：「溫嶠葬豫章。至嶠後妻何氏卒，便載嶠喪還都。詔令葬建平陵北，并贈嶠二妻王氏、何氏始安夫人印綬云。」嘉錫案：晉書本傳同。並與溫氏譜合。詔書不及李氏者，蓋以早亡，又不從葬故也。嶠之不婚劉氏，亦已明矣。又案：晉書閻鼎傳有中書令李，為鼎所殺。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案『谷口』以下，蓋宋人校語。既謂其姑，必仍姓溫，何得云劉？宋人疏謬，往往如是。」程炎震云：「溫嶠三娶，見晉書禮志中，孝標此難是也。『谷口』不知何人。此數語宋本已有之，當攷。姑既適劉，其女非姓劉而何？」</font>
</p>
<p height="0pt" width="2em" align="left">
<font size="4">
<font color="#000000">１０諸葛令女，庾氏婦，既寡，誓云：「不復重出！」此女性甚正彊，無有登車理。</font>
</font>
 <font color="#262626">即庾亮子會妻。父虨，已見上。</font>
 <font color="#C00000">〔一〕</font>
 <font size="4">
<font color="#000000">恢既許江思玄婚，乃移家近之。初，誑女云：「宜徙。」於是家人一時去，獨留女在後。比其覺，已不復得出。江郎莫來，女哭詈彌甚，積日漸歇。江虨暝入宿，恒在對床上。後觀其意轉帖，虨乃詐厭，</font>
</font>
 <font color="#C00000">〔二〕</font>
 <font size="4">
<font color="#000000">良久不悟，聲氣轉急。女乃呼婢云：「喚江郎覺！」江於是躍來就之曰：「我自是天下男子，厭，何預卿事而見喚邪？既爾相關，不得不與人語。」女默然而慚，情義遂篤。</font>
</font>
 <font color="#262626">葛令之清英，江君之茂識，必不背聖人之正典，習蠻夷之穢行。康王之言，所輕多矣。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「江郎莫來」「莫」，景宋本作「暮」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「父虨當作文彪，見方正篇『諸葛恢大女』條。」嘉錫案：江虨字思玄。此所敘即虨事，不應稱父虨。虨字當作恢。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案厭俗作魘。」</font>
</p>
<p height="0pt" width="2em" align="left">
<font color="#262626">李詳云：「詳案：一切經音義七引蒼頡篇云：『厭，眠內不詳也。』說文：『厭，笮也。』案笮，迫也。今人病厭，如有壓迫之者，驚呼不自覺是也。說文『寐』下云：『寐而厭也。』山海經西山經：『翼望之山，有鳥焉，名曰鵸，服之使人不厭。』與此皆厭之古字，俗作魘。」嘉錫案：玄應音義七正法華經音引蒼頡篇云：「伏合人心曰厭，亦眠內不祥也。」審言本此為說。然其書卷一大方等大集經音及慧琳音義曰：「十六大智度論音並引字苑云：『厭，眠內不祥也。蒼頡篇云：「伏合人心曰厭。」』」然則「眠內不祥」非蒼頡篇之語也，審言誤矣。</font>
</p>
<p height="0pt" width="2em" align="left">
<font size="4">
<font color="#000000">１１愍度道人始欲過江，與一傖道人為侶，謀曰：「用舊義在江東，恐不辦得食。」便共立「心無義」。既而此道人不成渡，愍度果講義積年。</font>
</font>
 <font color="#262626">名德沙門題目曰：「支愍度才鑒清出。」孫綽愍度贊曰：「支度彬彬，好是拔新。俱稟昭見，而能越人。世重秀異，咸競爾珍。孤桐嶧陽，浮磬泗濱。」</font>
 <font size="4">
<font color="#000000">後有傖人來，先道人寄語云：「為我致意愍度，無義那可立？</font>
</font>
 <font color="#262626">舊義者曰：「種智有是，而能圓照。然則萬累斯盡，謂之空無；常住不變，謂之妙有。」而無義者曰：「種智之體，豁如太虛，虛而能知，無而能應。居宗至極，其唯無乎？」</font>
 <font size="4">
<font color="#000000">治此計，權救饑爾！無為遂負如來也。」</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「高僧傳四愍度作敏度，云：『敏度亦聰哲有譽，著傳譯經錄，今行於世。』又高僧傳五法汰傳云：『時沙門道恒頗有才力，常執心無義，大行荊土。汰曰：「此是邪說，應須破之。」乃大集名僧，令弟子曇壹難之曰「色既暮，明日更集。」慧遠就席，攻難數番，關責鋒起。恒自覺義途差異，神色微動，麈尾扣案，未即有答。遠曰：「不疾而速，杼柚何為？」坐者皆笑。心無之義，於是而息。』蓋道恒述敏度義者也。尋敏度過江，當庾亮在江州。法汰過江，則桓溫在荊州。相去殆二十餘年也。」</font>
</p>
<p height="0pt" width="2em" align="left">
<font color="#262626">高僧傳四康僧淵傳云：「晉成之世，與康法暢、支敏度等俱過江。敏度亦聰哲有譽，著傳譯經錄，今行於世。」嘉錫案：無義出三藏記十二。陸澄法論目錄有劉遺民釋心無義。夫心無之義，既因慧遠而息，遺民乃慧遠之徒，不知何為，猶著書以釋之，豈所謂釋者，將以攻駁其義耶？法論既亡，其詳不可得聞矣。</font>
</p>
<p height="0pt" width="2em" align="left">
<font size="4">
<font color="#000000">１２王文度弟阿智，惡乃不翅，</font>
</font>
 <font color="#C00000">〔一〕</font>
 <font size="4">
<font color="#000000">當年長而無人與婚。孫興公有一女，亦僻錯，又無嫁娶理。因詣文度，求見阿智。既見，便陽言：「此定可，殊不如人所傳，那得至今未有婚處？我有一女，乃不惡，但吾寒士，不宜與卿計，欲令阿智娶之。」文度欣然而啟藍田云：「興公向來，忽言欲與阿智婚。」藍田驚喜。既成婚，女之頑嚚，欲過阿智。方知興公之詐。</font>
</font>
 <font color="#262626">阿智，王虔之小字。虔之字文將，辟州別駕，不就。娶太原孫綽女，字阿恒。</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李詳云：「詳案：說文：『疧病不翅也。』段氏注：『翅同啻。』倉頡篇曰：『不啻多也。』（詳案：一切經音義七引）古語不啻，如楚人言夥頤之類。世說新語『惡乃不翅』，晉、宋閒人尚作此語。」嘉錫案：「不翅」之義，詳見賞譽篇「江思悛」條。此言阿智之為人，不但是惡而已。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：此注當是引王氏譜，各本皆脫去書名。</font>
</p>
<p height="0pt" width="2em" align="left">
<font size="4">
<font color="#000000">１３范玄平為人，好用智數，而有時以多數失會。嘗失官居東陽，桓大司馬在南州，故往投之。桓時方欲招起屈滯，以傾朝廷；且玄平在京，素亦有譽，桓謂遠來投己，喜躍非常。比入至庭，傾身引望，語笑歡甚。顧謂袁虎曰：「范公且可作太常卿。」范裁坐，桓便謝其遠來意。范雖實投桓，而恐以趨時損名，乃曰：「雖懷朝宗</font>
</font>
 <font color="#C00000">〔一〕</font>
 <font size="4">
<font color="#000000">，會有亡兒瘞在此，故來省視。」桓悵然失望，向之虛佇，一時都盡。</font>
</font>
 <font color="#C00000">〔二〕</font>
 <font color="#262626">中興書曰：「初，桓溫請范汪為征西長史，復表為江州，並不就。還都，因求為東陽太守，溫甚恨之。汪後為徐州，溫北伐，令汪出梁國，失期，溫挾憾奏汪為庶人。汪居吳，後至姑孰見溫，溫語其下曰：『玄平乃來見，當以護軍起之。』汪數日辭歸，溫曰：『卿適來，何以便去？』汪曰：『數歲小兒喪，往年經亂，權瘞此境，故來迎之，事竟去耳。』溫愈怒之，竟不屑意。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「姑孰」「孰」，景宋本作「熟」。注「起之」「起」，沈本作「處」。注「故來迎之」「故」，沈本作「因」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李詳云：「詳案：晉時禮，謁上官謂之朝宗。陶潛孟府君傳『褚裒為豫章太守，出朝宗亮』（庾亮）是也。晉書范汪傳去此語，唐之史臣蓋不審所云，疑以謂僭。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案范素忤桓，此之遠來，自以己事，窺溫奸志。直折其謀，進退較然。可謂不畏強禦。世說乃謂其『多數失會』，又云『恐以趨時損名』。夫遠省兒喪，安知其實投桓氏？既曰投桓，何又辭去？此皆矯誣之言，妄誣賢者也。」</font>
</p>
<p height="0pt" width="2em" align="left">
<font color="#262626">程炎震云：「玄平自為桓溫長史，後與溫立異，閑廢積年。豈當晚節，更希苟合？孝標引中興書，蓋以駁正世說。唐修晉書於汪傳乃棄彼取此，亦不樂成人之美矣。」嘉錫案：注引中興書，并無范實投桓，而恐以趨時損名之語。且云：「溫愈怒之，竟不屑意。」然則范本無投桓之心可知矣。</font>
</p>
<p height="0pt" width="2em" align="left">
<font color="#262626">晉書儒林傳載汪孫弘之與司馬道子牋曰：「桓溫於亡祖，雖其意難測，求之於事，正免黜耳，非有至怨也。」蓋溫怒汪甚至，故其意難測。又曰：「吾少嘗過庭，備聞祖考之言，未嘗不發憤衝冠，情見乎辭。」又曰：「上憤國朝，無正義之臣；次惟祖考，有沒身之恨。」然則汪之恨溫亦切矣。</font>
</p>
<p height="0pt" width="2em" align="left">
<font size="4">
<font color="#000000">１４謝遏年少時，好箸紫羅香囊，垂覆手。</font>
</font>
 <font color="#C00000">〔一〕</font>
 <font size="4">
<font color="#000000">太傅患之，而不欲傷其意，乃譎與賭，得即燒之。</font>
</font>
 <font color="#262626">遏，謝玄小字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：「覆手」不知何物，恐是手巾之類。御覽七百十六引竹林七賢論曰：「王戎以手巾插腰。」殆即所謂「垂覆手」也。</font>
</p>
<span id="filepos0001932524"></span>
<p height="0pt" width="0pt" align="left">
<font size="4">
<font color="#385623">黜免第二十八</font>
</font>
</p>
<p height="0pt" width="2em" align="left">
<font size="4">
<font color="#000000">１諸葛厷在西朝，</font>
</font>
 <font color="#C00000">〔一〕</font>
 <font size="4">
<font color="#000000">少有清譽，為王夷甫所重，時論亦以擬王。後為繼母族黨所讒，誣之為狂逆。將遠徙，友人王夷甫之徒，詣檻車與別。厷問：「朝廷何以徙我？」王曰：「言卿狂逆。」厷曰：「逆則應殺，狂何所徙？」</font>
</font>
 <font color="#262626">厷已見。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「檻車」景宋本與沈本無「車」字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：倭名類聚鈔卷一引作宏，說詳文學篇「諸葛厷年少」條。</font>
</p>
<p height="0pt" width="2em" align="left">
<font size="4">
<font color="#000000">２桓公入蜀，至三峽中，</font>
</font>
 <font color="#C00000">〔一〕</font>
 <font size="4">
<font color="#000000">部伍中有得猿子者。</font>
</font>
 <font color="#262626">荊州記曰：「峽長七百里，兩岸連山，略無絕處，重巖疊障，隱天蔽日。常有高猿長嘯，屬引清遠。漁者歌曰：『巴東三峽巫峽長，猿鳴三聲淚沾裳。』」</font>
 <font size="4">
<font color="#000000">其母緣岸哀號，行百餘里不去，遂跳上船，至便即絕。破視其腹中，腸皆寸寸斷。公聞之，怒，命黜其人。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「御覽五十三引庾仲雍荊州記曰：『巴陵，楚之世有三峽：明月峽、廣德峽、東突峽，即今之巫峽、秭歸峽、歸鄉峽。』」</font>
</p>
<p height="0pt" width="2em" align="left">
<font size="4">
<font color="#000000">３殷中軍被廢，</font>
</font>
 <font color="#C00000">〔一〕</font>
 <font size="4">
<font color="#000000">在信安，終日恒書空作字。揚州吏民尋義逐之，竊視，唯作「咄咄怪事」四字而已。</font>
</font>
 <font color="#C00000">〔二〕</font>
 <font color="#262626">晉陽秋曰：「初，浩以中軍將軍鎮壽陽，羌姚襄上書歸降。後有罪，浩陰圖誅之。會關中有變，符健死。浩偽率軍而行，云『修復山陵』。襄前驅，恐，遂反。軍至山桑，聞襄將至，棄輜重馳保譙。襄至，據山桑，焚其舟實。至壽陽，略流民而還。浩士卒多叛，征西溫乃上表黜浩，撫軍大將軍奏免浩，除名為民。浩馳還謝罪。既而遷于東陽信安縣。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「永和十年，殷浩廢徙。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「御覽五十引敘州記曰：『赫連定據平敘，登此山，有群狐遶之而鳴。射之，竟不得一。定乃歎曰：「咄咄！此亦怪事也！」』」嘉錫案：「咄咄」者，歎詫之聲，觀赫連定語可見。解見汰侈篇「石崇為客作豆粥」條。袁宏後漢紀二十六曰：「蓋勳為羌所破，滇吾以馬與勳。勳曰：『我欲死，不去也。』眾曰：『金城購君羊萬頭、馬千匹，欲與君為一。』勳咄咄曰：『我死不知也！』」開元占經八十三引幽明錄曰：「漢武帝常微行，過人家。家有婢，國色，帝悅之，因留宿。夜與婢□。有書生亦家宿，善天文，忽見客星移，掩帝座，甚逼。書生大驚躍，連呼『咄咄』，不覺聲高。」</font>
</p>
<p height="0pt" width="2em" align="left">
<font size="4">
<font color="#000000">４桓公坐有參軍椅烝薤不時解，</font>
</font>
 <font color="#C00000">〔一〕</font>
 <font size="4">
<font color="#000000">共食者又不助，而椅終不放，舉坐皆笑。</font>
</font>
 <font color="#C00000">〔二〕</font>
 <font size="4">
<font color="#000000">桓公曰：「同盤尚不相助，況復危難乎？」勅令免官。</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「勅」景宋本作「敕」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「椅，當是人名，然上下恐有脫文。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">椅，御覽九百七十七引作猗，注云：「音羈，取物也。」嘉錫案：猗為取物者，釋玄應一切經音義十五引通俗文：「以箸取物曰敧。」御覽七百六十引同，并有注云：「音羈。」則猗與敧，通用字也。今本誤作椅，遂不可解。書鈔四十五引作「參軍名倚」，則以為人名。其書傳寫失真，不足據。大藏經梁釋僧旻寶唱等經律異相四十九地獄部云：「炙地獄者，大鐵山火焰相搏，以鐵鏟鏟之，周匝猗炙，一面適熟，鏟自然轉，反覆顛倒。」釋慧琳一切經音義七十九云：「猗炙，上音依，猶倚也，倚立於旁曰猗。」今案經律異相之意，蓋謂以鐵鏟取人入火，反覆炙之，如箸之取物，故曰猗炙。慧琳不知猗、敧通用，乃望文生訓，釋猗作倚，非是。以此推之，則此所謂「猗烝薤不時解」，「猗終不放」者，謂以箸取薤不得，乃反覆用箸，終不釋手也。今世傖人猶有反手挾菜者，其狀鄙野，故為舉坐所笑。薤今名蕌子，無蒸食之者。而齊民要術九素食篇有薤白蒸。其法略曰「秫米一石，熟舂煮之。蔥、薤等寸切，令得一石許，油五升，合和蒸之。氣餾，以豉汁五升灑之。凡三灑。半熟，更以油五升灑之」云云。觀其作法，乃是米薤同蒸，調以油豉。則蒸熟後必凝結如餈不可解，故挾取較難耳。</font>
</p>
<p height="0pt" width="2em" align="left">
<font size="4">
<font color="#000000">５殷中軍廢後，恨簡文曰：「上人箸百尺樓上，儋梯將去。」</font>
</font>
 <font color="#C00000">〔一〕</font>
 <font color="#262626">續晉陽秋曰：「浩雖廢黜，夷神委命，雅詠不輟，雖家人不見其有流放之戚。外生韓伯始隨至徙所，周年還都，浩素愛之，送至水側，乃詠曹顏遠詩曰：『富貴它人合，貧賤親戚離。』因泣下。」</font>
 <font color="#C00000">〔二〕</font>
 <font color="#262626">其悲見于外者，唯此一事而已。則「書空」、「去梯」之言，未必皆實也。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：殷浩之被廢，今晉書浩傳但云：「桓溫素忌浩，既聞其敗，上疏罪浩，竟坐廢為庶人。」溫傳亦云：「時殷浩至洛陽，脩復園陵，經涉數年，屢戰屢敗，器械都盡。溫復進督司州，因朝野之怨，乃奏廢浩。自是，內外大權，一歸溫矣。」若如所言，則浩之見廢，純出於溫，無與簡文事。浩豈不知，何為歸怨乎？縱浩本無此言，乃紀載之不實，然造言者，果何自而生耶？今讀上條注引晉陽秋，言「征西溫上表黜浩，撫軍大將軍奏免浩，除名為民」。撫軍大將軍者，簡文也。浩除名徙信安，事在永和十年。時簡文方以撫軍錄尚書事輔政，故疏請廢浩。雖出於溫，而定其罪罰者，則實簡文。言語篇「顧悅與簡文同年」條注引中興書曰：「悅上疏理浩，或諫以浩為太宗所廢，必不依許。」然則浩之得罪，以情言之，簡文乃迫於桓溫，非其本懷。以事言之，則固明明撫軍之所奏請，不得謂非太宗之所廢也。由是世人相傳：浩恨簡文，有上樓去梯之語。雖不知實否，要不可謂之無理矣。嘉錫又案：浩之得罪，固由於自請北伐，大敗於姚襄，致桓溫得因以為罪，然其為政，亦甚失人情。其尤謬者，莫過於處置蔡謨一事。謨除司徒，三年不就職。永和六年，帝臨軒徵謨不至，公卿奏請送廷尉。謨懼，稽顙待罪。浩欲加謨大辟，會徐州刺史荀羡入朝，浩以問羡。羡曰：「蔡公今日事危，明日必有桓、文之舉。」浩乃止，下詔免謨為庶人（見蔡謨荀羡傳及通鑑九十九）。謨此舉誠不能無過，然特謙沖太甚，非爭權亂政者比也。縱欲正上下之分，其罪亦何至於死？況其時天子幼沖，政在宰輔。浩以無功新進，憑其威勢，輒欲專殺大臣。使其果行，荀羡縱不舉兵，桓溫亦必入清君側。晉室之亂，可翹足而待也。浩本與羡友善，故擢居重任，以為羽翼（見羡及浩傳）。其詞尚不平如此，則其時人心之洶洶可知矣。史言溫因朝野之怨，乃奏廢浩，首舉蔡謨事為言（見溫及浩傳）。然則浩縱不戰敗，亦必覆公餗，敗國家事，不待桓溫之廢之也。免官禁錮，咎由自取，復何怨乎？程炎震云：「說文：『儋，何也。』管子七發：『擔竿而欲定其末。』注：『儋，舉也。』」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：韓伯家素貧窶（見伯傳），其母子初必依浩為生。浩以永和十年被廢。伯從之經年，年已二十有四。其辭去還都，蓋以浩在困頓中，不宜復累之。故浩有感於曹顏遠之詩，以素愛之不忍別，因而自傷，非怨之也。又案：曹攄字顏遠，其感舊詩見文選二十九。</font>
</p>
<p height="0pt" width="2em" align="left">
<font size="4">
<font color="#000000">６鄧竟陵免官後赴山陵，</font>
</font>
 <font color="#C00000">〔一〕</font>
 <font size="4">
<font color="#000000">過見大司馬桓公。公問之曰：「卿何以更瘦？」</font>
</font>
 <font color="#262626">大司馬寮屬名曰：「鄧遐字應玄，陳郡人，平南將軍岳之子。勇力絕人，氣蓋當世，時人方之樊噲。為桓溫參軍，數從溫征伐，歷竟陵太守。</font>
 <font color="#C00000">〔二〕</font>
 <font color="#262626">枋頭之役，溫既懷恥忿，且憚遐，因免遐官，病卒。」</font>
 <font size="4">
<font color="#000000">鄧曰：「有愧於叔達，不能不恨於破甑！」</font>
</font>
 <font color="#262626">郭林宗別傳曰：「鉅鹿孟敏，字叔達，敦朴質直。客居太原，雜處凡俗，未有所名。嘗至市買甑，荷儋墮地壞之，徑去不顧。適遇林宗，見而異之，因問曰：『壞甑可惜，何以不顧？』客曰：『甑既已破，視之何益？』林宗賞其介決，因以知其德性，謂必為美士，勸令讀書。遊學十年，遂知名，三府並辟，不就。東夏以為美賢。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「竟陵郡，惠帝分江夏置。東晉時屬荊州，亦當屬江州。」又云：「咸和二年十月，葬簡文帝於高平陵。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「御覽三百七十八引『何以更瘦』下，原注徐廣晉紀曰『鄧遐勇力絕人』云云。此注當有脫文。又從溫征伐下有為冠軍將軍五字，無歷字。」</font>
</p>
<p height="0pt" width="2em" align="left">
<font size="4">
<font color="#000000">７桓宣武既廢太宰父子，</font>
</font>
 <font color="#C00000">〔一〕</font>
 <font size="4">
<font color="#000000">仍上表曰：「應割近情，以存遠計。若除太宰父子，可無後憂。」簡文手答表曰：「所不忍言，況過於言？」宣武又重表，辭轉苦切。簡文更答曰：「若晉室靈長，明公便宜奉行此詔。</font>
</font>
 <font color="#C00000">〔二〕</font>
 <font size="4">
<font color="#000000">如大運去矣，請避賢路！」桓公讀詔，手戰流汗，於此乃止。太宰父子，遠徙新安。</font>
</font>
 <font color="#C00000">〔三〕</font>
 <font color="#262626">司馬晞傳曰：「晞字道升，元帝第四子。初封武陵王，拜太宰。少不好學，尚武凶恣。時太宗輔政，晞以宗長不得執權，常懷憤慨，欲因桓溫入朝殺之。太宗即位，新蔡王晃首辭，引與晞及子綜謀逆。有司奏晞等斬刑，詔原之，徙新安。晞未敗，四五年中，喜為挽歌，自搖大鈴，使左右習和之。又燕會，使人作新安人歌舞離別之辭，其聲甚悲，後果徙新安。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「使人作新安人歌舞離別之辭」「使人」，景宋本作「倡妓」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「咸安元年，桓溫廢武陵王晞。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「此詔，晉書簡文紀作前詔，是。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">晉書簡文紀云：「帝雖神識恬暢，而無濟世大略。故謝安稱為惠帝之流，清談差勝耳。」嘉錫以為簡文雖制於權臣，而能保全海西公及武陵王晞。其人蓋長者而短於才。然其言不惡而嚴，足令桓溫駭服。即此一事，以視惠帝之聽人提掇，弒母殺子，戮舅廢妻，皆懵然不能出一語者，相去何止萬萬？謝安之言，擬人不於其倫。疑是記者之失，不足以為定評也。</font>
</p>
<p height="0pt" width="2em" align="left">
<font size="4">
<font color="#000000">８桓玄敗後，殷仲文還為大司馬咨議，</font>
</font>
 <font color="#C00000">〔一〕</font>
 <font size="4">
<font color="#000000">意似二三，非復往日。大司馬府聽前，有一老槐，甚扶疏。殷因月朔，與眾在聽，視槐良久，歎曰：「槐樹婆娑，無復生意！」</font>
</font>
 <font color="#C00000">〔二〕</font>
 <font color="#262626">晉安帝紀曰：「桓玄敗，殷仲文歸京師，高祖以其衛從二后，且以大信宣令，引為鎮軍長史。自以名輩先達，位遇至重，而後來謝混之徒，皆疇昔之所附也。今比肩同列，常怏然自失，後果徙信安。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「義熙元年三月，瑯邪王德文為大司馬，後為恭帝。」又云：「晉書九十九仲堪傳取此事，而不言為大司馬咨議，蓋略之。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李詳云：「詳案：婆娑本訓為舞貌。舞必宛轉傾側，引申為人偃息縱弛之狀。項岱注漢書敘傳（隋志漢書敘傳五卷項岱注）『婆娑，偃息』，是也。仲文此語，謂槐樹婆娑剝落，無復生趣。與陶桓公言『老子婆娑』正同。通鑑九十五胡注：『婆娑：肢體緩縱不收之貌。』」嘉錫案：文選四十五班孟堅答賓戲：「婆娑乎術藝之場。」注：「項岱曰：『婆娑，偃息也。』」蓋李善引項氏敘傳注之語，不見於漢書顏注。審言不明著出處，聊為補之。</font>
</p>
<p height="0pt" width="2em" align="left">
<font size="4">
<font color="#000000">９殷仲文既素有名望，自謂必當阿衡朝政。忽作東陽太守，意甚不平。</font>
</font>
 <font color="#262626">晉安帝紀曰：「仲文後為東陽，愈憤怨，乃與桓胤謀反，遂伏誅。</font>
 <font color="#C00000">〔一〕</font>
 <font color="#262626">仲文嘗照鏡不見頭，俄而難及。」</font>
 <font size="4">
<font color="#000000">及之郡，至富陽，慨然歎曰：「看此山川形勢，當復出一孫伯符！」</font>
</font>
 <font color="#262626">孫策，富春人。故及此而歎。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">文選集注六十二江文通擬殷東陽興矚詩注引續晉陽秋云：「劉毅博才好士，以仲文早有令名，深相禮重。何無忌甚慕之。自以進達之，令府中才士孫闡、孔甯之徒並稱，撰文義以待焉。仲文既失志，怳忽不知如此，遂相忌疏，唯達牋疏而已。無忌甚以遨忽而輕也，大以為憾。及朝臣議欲北伐，無忌曰：『方今殷仲文、桓玄為腹心之疾，捨近事遠，非長策也。』遂因此而陷仲文焉。」嘉錫案：此所引「自以進達之」句，文義不明，疑有脫誤。晉書殷仲文傳作「遷為東陽太守，何無忌甚慕之。東陽無忌所統，仲文許當便道修謁，無忌故益欽遲之」云云。又是時桓玄已死，無忌不當以玄及仲文為言，本傳作桓胤是也。程炎震云：「義熙三年二月，仲文誅死。」</font>
</p>
<span id="filepos0001951127"></span>
<p height="0pt" width="0pt" align="left">
<font size="4">
<font color="#385623">儉嗇第二十九</font>
</font>
</p>
<p height="0pt" width="2em" align="left">
<font size="4">
<font color="#000000">１和嶠性至儉，家有好李，王武子求之，與不過數十。王武子因其上直，率將少年能食之者，持斧詣園，飽共噉畢，伐之，送一車枝與和公。問曰：「何如君李？」和既得，唯笑而已。</font>
</font>
 <font color="#262626">晉諸公贊曰：「嶠性不通，治家富擬王公，而至儉，</font>
 <font color="#C00000">〔一〕</font>
 <font color="#262626">將有犯義之名。」語林曰：「嶠諸弟往園中食李，而皆計核責錢。故嶠婦弟王濟伐之也。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李詳云：「詳案：魏志和洽傳裴注引諸公贊作『家產豐富，擬於王公，而性至儉嗇』。」</font>
</p>
<p height="0pt" width="2em" align="left">
<font size="4">
<font color="#000000">２王戎儉吝，其從子婚，與一單衣，後更責之。</font>
</font>
 <font color="#262626">王隱晉書曰：「戎性至儉，不能自奉養，財不出外，天下人謂為膏肓之疾。」</font>
</p>
<p height="0pt" width="2em" align="left">
<font size="4">
<font color="#000000">３司徒王戎，既貴且富，區宅僮牧，膏田水碓之屬，洛下無比。契疏鞅掌，每與夫人燭下散籌筭計。</font>
</font>
 <font color="#262626">晉諸公贊曰：「戎性簡要，不治儀望，自遇甚薄，而產業過豐，論者以為台輔之望不重。」</font>
 <font color="#C00000">〔一〕</font>
 <font color="#262626">王隱晉書曰：「戎好治生，園田周遍天下，翁嫗二人，常以象牙籌晝夜筭計家資。」晉陽秋曰：「戎多殖財賄，常若不足。或謂戎故以此自晦也。」戴逵論之曰：「王戎晦默於危亂之際，獲免憂禍，既明且哲，於是在矣。或曰：『大臣用心，豈其然乎？』逵曰：『運有險易，時有昏明，如子之言，則蘧瑗、季札之徒，皆負責矣。自古而觀，豈一王戎也哉？』」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">御覽七百十六引竹林七賢論曰：「王戎雖為三司，率爾私行，巡省田園，不從一人。以手巾插。戎故吏多大官，相逢，輒下道避之。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：觀諸書及世說所言，戎之鄙吝，蓋出於天性。戴逵之言，名士相為護惜，阿私所好，非公論也。</font>
</p>
<p height="0pt" width="2em" align="left">
<font size="4">
<font color="#000000">４王戎有好李，賣之，恐人得其種，恒鑽其核。</font>
</font>
</p>
<p height="0pt" width="2em" align="left">
<font size="4">
<font color="#000000">５王戎女適裴頠，貸錢數萬。女歸，戎色不說。女遽還錢，乃釋然。</font>
</font>
</p>
<p height="0pt" width="2em" align="left">
<font size="4">
<font color="#000000">６衛江州在尋陽，</font>
</font>
 <font color="#262626">永嘉流人名曰：「衛展字道舒，河東安邑人。祖列，彭城護軍。父韶，廣平令。展，光熙初除鷹揚將軍、江州刺史。」</font>
 <font color="#C00000">〔一〕</font>
 <font size="4">
<font color="#000000">有知舊人投之，都不料理，唯餉「王不留行」一斤。此人得餉，便命駕。</font>
</font>
 <font color="#262626">本草曰：「王不留行，生太山，治金瘡，除風，久服之，輕身。」</font>
 <font size="4">
<font color="#000000">李弘範聞之曰：「家舅刻薄，乃復驅使草木。」</font>
</font>
 <font color="#262626">中興書曰：「李軌字弘範，江夏人。仕至尚書郎。」按軌，劉氏之甥，此應弘度，非弘範也。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「草木」「草」，景宋本作「卉」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書三十六展傳云『永嘉中』。光熙止一年，明年即為永嘉。」</font>
</p>
<p height="0pt" width="2em" align="left">
<font size="4">
<font color="#000000">７王丞相儉節，帳下甘果，盈溢不散。涉春爛敗，都督白之，公令舍去。曰：「慎不可令大郎知。」</font>
</font>
 <font color="#262626">王悅也。</font>
</p>
<p height="0pt" width="2em" align="left">
<font size="4">
<font color="#000000">８蘇峻之亂，庾太尉南奔見陶公。陶公雅相賞重。陶性儉吝，及食，噉薤，庾因留白。陶問：「用此何為？」庾云：「故可種。」於是大歎庾非唯風流，兼有治實。</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：陶公愛惜物力，竹頭木屑，皆得其用。既是性之所長，亦遂以此取人。其因庾亮噉薤留白，而賞其有治實，猶之有一官長取竹連根，而超兩階用之之意也。事見政事篇。此之儉吝，正其平生經濟所在。與王戎輩守財自封者，固自不同。</font>
</p>
<p height="0pt" width="2em" align="left">
<font size="4">
<font color="#000000">９郗公大聚歛，有錢數千萬。嘉賓意甚不同，常朝旦問訊。郗家法：子弟不坐。因倚語移時，遂及財貨事。郗公曰：「汝正當欲得吾錢耳！」迺開庫一日，令任意用。郗公始正謂損數百萬許。嘉賓遂一日乞與親友，周旋略盡。郗公聞之，驚怪不能已已。</font>
</font>
 <font color="#262626">中興書曰：「超少卓犖而不羈，有曠世之度。」</font>
</p>
</body>
</html>
