<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd"><html xmlns="http://www.w3.org/1999/xhtml">
<head><title></title>
</head>
<body>
<p height="0pt" width="0pt" align="left">
<font size="4">
<font color="#385623">汰侈第三十</font>
</font>
</p>
<p height="0pt" width="2em" align="left">
<font size="4">
<font color="#000000">１石崇每要客燕集，常令美人行酒。客飲酒不盡者，使黃門交斬美人。王丞相與大將軍嘗共詣崇。丞相素不能飲，輒自勉彊，至於沈醉。每至大將軍，固不飲，以觀其變。已斬三人，顏色如故，尚不肯飲。丞相讓之，大將軍曰：「自殺伊家人，何預卿事！」</font>
</font>
 <font color="#C00000">〔一〕</font>
 <font color="#262626">王隱晉書曰：「石崇為荊州刺史，劫奪殺人，以致巨富。」王丞相德音記曰：「丞相素為諸父所重，王君夫問王敦：『聞君從弟佳人，又解音律，欲一作妓，可與共來。』遂往。吹笛人有小忘，君夫聞，使黃門階下打殺之，顏色不變。丞相還，曰：『恐此君處世，當有如此事。』」兩說不同，故詳錄。</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案晉書王敦傳，以此為王愷事，非石崇。疑皆傳聞過實之辭。崇、愷雖暴，不至是也。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「晉書九十八敦傳，兼取行酒及吹笛兩事，但云王愷，不云石崇。又不言已殺三人，較可信。」</font>
</p>
<p height="0pt" width="2em" align="left">
<font size="4">
<font color="#000000">２石崇廁，常有十餘婢侍列，皆麗服藻飾。</font>
</font>
 <font color="#C00000">〔一〕</font>
 <font size="4">
<font color="#000000">置甲煎粉、沈香汁之屬，無不畢備。又與新衣箸令出，客多羞不能如廁。王大將軍往，脫故衣，箸新衣，神色傲然。群婢相謂曰：「此客必能作賊。」</font>
</font>
 <font color="#262626">語林曰：「劉寔詣石崇，如廁，見有絳紗帳大床，茵蓐甚麗，兩婢持錦香囊。寔遽反走，即謂崇曰：『向誤入卿室內。』崇曰：『是廁耳。』」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李詳云：「詳案：漢書外戚衛皇后子夫傳：『帝起更衣，子夫侍尚衣。』更衣即廁所，有美人列侍，帝戚平陽主家始有之。石崇仿之，所以為侈。」</font>
</p>
<p height="0pt" width="2em" align="left">
<font size="4">
<font color="#000000">３武帝嘗降王武子家，武子供饌，並用琉璃器。婢子百餘人，皆綾羅，</font>
</font>
 <font color="#C00000">〔一〕</font>
 <font size="4">
<font color="#000000">以手擎飲食。烝㹠肥美，異於常味。帝怪而問之，答曰：「以人乳飲㹠。」帝甚不平，食未畢，便去。王、石所未知作。</font>
</font>
 <font color="#262626">，一作襬。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「濟尚常山公主，故帝幸其家。」又云：「玉篇：『，力貨切，女人上衣也。襬，彼皮切，關東人呼裙也。』兩字皆得通，未知孰是。御覽四百七十二引，作蔥褶。」</font>
</p>
<p height="0pt" width="2em" align="left">
<font size="4">
<font color="#000000">４王君夫以糒澳釜，</font>
</font>
 <font color="#C00000">〔一〕</font>
 <font size="4">
<font color="#000000">石季倫用蠟燭作炊。君夫作紫絲布步障碧綾裹四十里，石崇作錦步障五十里以敵之。石以椒為泥，王以赤石脂泥壁。</font>
</font>
 <font color="#C00000">〔二〕</font>
 <font color="#262626">晉諸公贊曰：「王愷字君夫，東海人，王肅子也。雖無檢行，而少以才力見名，有在公之稱。既自以外戚，晉氏政寬，又性至豪。舊制，鴆不得過江，為其羽櫟酒中，必殺人。愷為翊軍時，</font>
 <font color="#C00000">〔三〕</font>
 <font color="#262626">得鴆於石崇而養之，其大如鵝，喙長尺餘，純食蛇虺。司隸奏按愷、崇，</font>
 <font color="#C00000">〔四〕</font>
 <font color="#262626">詔悉原之，即燒於都街。</font>
 <font color="#C00000">〔五〕</font>
 <font color="#262626">愷肆其意色，無所忌憚。為後軍將軍，</font>
 <font color="#C00000">〔六〕</font>
 <font color="#262626">卒，諡曰醜。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書三十三崇傳無糒字。音義出澳二字。糒是乾飯，疑衍此字。晉書音義：『，與之反。』攷玉篇、廣韻皆無字。而廣韻飴字正切與之。蓋、飴同字。又廣韻『燠，烏到切。』燠釜，以水添釜，則字當從火。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">元河南志卷一云：「毓德坊有鬥富臺。今洛人相傳云：石崇王愷築會之所。而韋述記不著，疑妄。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">程炎震云：「武紀太康元年六月，初置翊軍校尉官。」</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">程炎震云：「崇、愷傳並云：司隸傅祗。案祗為司隸，在元康元年。」</font>
</p>
<p height="0pt" width="2em" align="left">
<font color="#C00000">〔五〕</font>
 <font color="#262626">李詳云：「詳案：晉書九十三王愷傳：『石崇與愷將為鴆毒之事。司隸校尉傅祗劾之。』案司隸所劾，因愷、崇豢養毒鳥，留之害人，故焚於都街。如晉書言，似二人謀為悖逆之事，殊為誤會。左傳莊公三十二年正義引晉諸公贊曰：『舊制：鴆不得渡江，有重法。石崇為南中郎將得鴆，以與王愷養之。大如鵝，喙長尺餘，純食蛇虺。司隸傅祗於愷家得此鳥。奏之，宣示百官，燒於都街。』」</font>
</p>
<p height="0pt" width="2em" align="left">
<font color="#C00000">〔六〕</font>
 <font color="#262626">程炎震云：「晉書崇傳云：『崇得鴆鳥雛，以與後軍將軍王愷。』愷傳亦云『轉後將軍』。」</font>
</p>
<p height="0pt" width="2em" align="left">
<font size="4">
<font color="#000000">５石崇為客作豆粥，咄嗟便辦。</font>
</font>
 <font color="#C00000">〔一〕</font>
 <font size="4">
<font color="#000000">恒冬天得韭蓱䪡</font>
</font>
 <font color="#C00000">〔二〕</font>
 <font size="4">
<font color="#000000">。又牛形狀氣力不勝王愷牛，而與愷出遊，極晚發，爭入洛城，崇牛數十步後，迅若飛禽，愷牛絕走不能及。每以此三事為搤腕。</font>
</font>
 <font color="#C00000">〔三〕</font>
 <font size="4">
<font color="#000000">乃密貨崇帳下都督及御車人，問所以。都督曰：「豆至難煮，唯豫作熟末，客至，作白粥以投之。韭蓱䪡是搗韭根，雜以麥苗爾。」復問馭人牛所以駛。馭人云：「牛本不遲，由將車人不及制之爾。</font>
</font>
 <font color="#C00000">〔四〕</font>
 <font size="4">
<font color="#000000">急時聽偏轅，則駛矣。」愷悉從之，遂爭長。石崇後聞，皆殺告者。</font>
</font>
 <font color="#262626">晉諸公贊曰：「崇性好俠，與王愷競相誇衒也。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">葉夢得石林詩話上曰：「劉貢父以司空圖詩中『咄喏』二字辨晉書所載『石崇豆粥，咄嗟而辦』為誤，以喏為嗟，非也。孫楚詩自有『三命皆有極，咄嗟不可保』之語。咄嗟，皆聲也。自晉以前，未見有言咄。殷浩所謂『咄咄逼人』，蓋拒物之聲。嗟乃歎聲。咄嗟猶言呼吸。疑是晉人一時語，故孫楚亦云云爾。」王楙野客叢書二十三云：「竊謂此語，自古而然，非特晉也。前漢書『項羽意烏猝嗟』，李奇注：『猝嗟，猶咄嗟也。』後漢何休注公羊曰：『噫咄嗟也。』又戰國策有叱咄、叱嗟等語。益知此語自古而然。咄咄逼人乃殷仲堪語，石林謂殷浩語，誤也。殷浩語乃咄咄書空。」桂馥札樸五云：「左思詠史詩：『俛仰生榮華，咄嗟復枯凋。』此言蘇秦、李斯，忽而榮華，忽而枯凋也。馥謂咄嗟便辦，猶言一呼即至也。豆粥難成，惟崇家立具，稱其疾也。」嘉錫案：咄嗟，本叱吒之聲，王楙所言，是其本義。至左思、孫楚及世說所謂咄嗟，皆言其疾速，乃後起之義。自是魏、晉時人語。葉石林引證雖有誤，其以咄嗟為呼吸，固不誤也。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「䪢字誤，當作䪡。晉書作虀，是俗字。玉篇尚無虀字，廣韻始有之。齊民要術八引崔實曰：『八月取韭菁，作擣虀。』故冬天為難得。文選卷四張平子南都賦：『浮蟻若蓱。』善注曰：『如蓱之多者。』韭蓱蓋亦如此。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">晉書石崇傳「每」上有「愷」字。</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">晉書石崇傳此句作「良由馭者逐之不及而反制之」。</font>
</p>
<p height="0pt" width="2em" align="left">
<font size="4">
<font color="#000000">６王君夫有牛，名「八百里駮」，</font>
</font>
 <font color="#C00000">〔一〕</font>
 <font size="4">
<font color="#000000">常瑩其蹄角。王武子語君夫：「我射不如卿，今指賭卿牛，以千萬對之。」君夫既恃手快，且謂駿物無有殺理，便相然可。令武子先射。武子一起便破的，卻據胡床，叱左右：「速探牛心來！」須臾，炙至，一臠便去。</font>
</font>
 <font color="#262626">相牛經曰：「牛經出甯戚，傳百里奚。漢世河西薛公得其書，以相牛，千百不失。本以負重致遠，未服輜軿，故文不傳。至魏世，高堂生又傳以與晉宣帝，其後王愷得其書焉。」臣按其相經云：「陰虹屬頸，千里。」</font>
 <font color="#C00000">〔二〕</font>
 <font color="#262626">注曰：「陰虹者，雙筋白尾骨屬頸，甯戚所飯者也。」愷之牛，其亦有陰虹也。甯戚經曰：「棰頭欲得高，百體欲得緊，大疏肋難齡齝，</font>
 <font color="#C00000">〔三〕</font>
 <font color="#262626">龍頭突目好跳。又角欲得細，身欲促，形欲得如卷。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「白尾」「白」，沈本作「自」。注「其亦」景宋本及沈本無「其」字。注「齡齝」景宋本及沈本無「齡」字；「齝」，沈本作「齠」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">演繁露一曰：「王濟之『八百里駁』。駁，亦牛也。言其色駁而行速，日可八百里也。」嘉錫案：此王愷之牛，演繁露誤作王濟。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「齊民要術六引相牛經，千里上有行字。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">齊民要術引此句作「大疏肋難飼」。</font>
</p>
<p height="0pt" width="2em" align="left">
<font size="4">
<font color="#000000">７王君夫嘗責一人無服餘衵，因直內箸曲閤重閨裏，不聽人將出。遂饑經日，迷不知何處去。後因緣相為垂死，迺得出。</font>
</font>
</p>
<p height="0pt" width="2em" align="left">
<font size="4">
<font color="#000000">８石崇與王愷爭豪，並窮綺麗，以飾輿服。</font>
</font>
 <font color="#262626">續文章志曰：「崇資產累巨萬金，宅室輿馬，僭擬王者。庖膳必窮水陸之珍。後房百數，皆曳紈，珥金翠，而絲竹之蓺，盡一世之選。築榭開沼，殫極人巧。與貴戚羊琇、王愷之徒競相高以侈靡，而崇為居最之首，琇等每愧羡，以為不及也。」</font>
 <font color="#C00000">〔一〕</font>
 <font size="4">
<font color="#000000">武帝，愷之甥也，每助愷。嘗以一珊瑚樹，高二尺許賜愷。枝柯扶疏，世罕其比。愷以示崇。崇視訖，以鐵如意擊之，應手而碎。愷既惋惜，又以為疾己之寶，聲色甚厲。崇曰：「不足恨，今還卿。」乃命左右悉取珊瑚樹，有三尺四尺，條幹絕世，光彩溢目者六七枚，如愷許比甚眾。愷惘然自失。</font>
</font>
 <font color="#C00000">〔二〕</font>
 <font color="#262626">南州異物志曰：「珊瑚生大秦國，有洲在漲海中，距其國七八百里，名珊瑚樹洲。底有盤石，水深二十餘丈，珊瑚生於石上。初生白，軟弱似菌。國人乘大船，載鐵網，先沒在水下，一年便生網目中，其色尚黃，枝柯交錯，高三四尺，大者圍尺餘。三年色赤，便以鐵鈔發其根，繫鐵網於船，絞車舉網還裁鑿，恣意所作。若過時不鑿，便枯索蟲蠱。其大者輸之王府，細者賣之。」廣志曰：「珊瑚大者，可為車軸。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">宋書五行志曰：「晉興，何曾薄太官御膳，自取私食。子劭又過之。而王愷又過劭。王愷、羊琇之疇，盛致聲色，窮珍極麗。至元康中，夸恣成俗，轉相高尚。石崇之侈，遂兼王、何而儷人主矣。崇既誅死，天下尋亦淪喪。僭侈之咎也。」晉書五行志同。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：此出語林，見御覽七百三。</font>
</p>
<p height="0pt" width="2em" align="left">
<font size="4">
<font color="#000000">９王武子被責，移第北邙下。</font>
</font>
 <font color="#262626">晉諸公贊曰：「濟與從兄恬不平，濟為河南尹，未拜，行過王宮，吏不時下道，濟於車前鞭之，有司奏免官。論者以濟為不長者。尋轉太僕，而王恬已見委任，濟遂斥外。」</font>
 <font size="4">
<font color="#000000">于時人多地貴，濟好馬射，買地作埒，編錢地竟埒。時人號曰「金溝」。</font>
</font>
 <font color="#262626">溝一作埒。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「兄恬」「王恬」「恬」，沈本俱作「佑」。注「溝一作埒」景宋本無此四字。</font>
</p>
<p height="0pt" width="2em" align="left">
<font size="4">
<font color="#000000">１０石崇每與王敦入學戲，見顏、原象</font>
</font>
 <font color="#262626">家語曰：「顏回字子淵，魯人。少孔子二十九歲，而髮白，三十二歲蚤死。」原憲已見。</font>
 <font size="4">
<font color="#000000">而歎曰：「若與同升孔堂，去人何必有間！」王曰：「不知餘人云何？子貢去卿差近。」</font>
</font>
 <font color="#262626">史記曰：「端木賜字子貢，衛人。嘗相魯，家累千金，終於齊。」</font>
 <font size="4">
<font color="#000000">石正色云：「士當令身名俱泰，何至以甕牖語人！」</font>
</font>
 <font color="#262626">原憲以甕為巨牖。</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「『原憲甕牖』，見韓詩外傳、新序節士篇及莊子讓王篇。此注不備引，恐非孝標之舊矣。」</font>
</p>
<p height="0pt" width="2em" align="left">
<font size="4">
<font color="#000000">１１彭城王有快牛，至愛惜之。</font>
</font>
 <font color="#262626">朱鳳晉書曰：「彭城穆王權，字子輿，宣帝弟馗子。太始元年封。」</font>
 <font color="#C00000">〔一〕</font>
 <font size="4">
<font color="#000000">王太尉與射，賭得之。彭城王曰：「君欲自乘則不論；若欲噉者，當以二十肥者代之。既不廢噉，又存所愛。」王遂殺噉。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「權子植，孫釋，並為彭城王。權薨於咸寧元年，衍才二十歲。此彭城王，未必定是權。」</font>
</p>
<p height="0pt" width="2em" align="left">
<font size="4">
<font color="#000000">１２王右軍少時，在周侯末坐，割牛心噉之。於此改觀。</font>
</font>
 <font color="#C00000">〔一〕</font>
 <font color="#262626">俗以牛心為貴，故羲之先餐之。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「餐」景宋本作「食」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書八十羲之傳云：『年十三，嘗謁周顗。時重牛心炙。坐客未噉，顗先割啗羲之。於是始知名。』右軍十三歲，是建興四年。」</font>
</p>
<span id="filepos0001976531"></span>
<p height="0pt" width="0pt" align="left">
<font size="4">
<font color="#385623">忿狷第三十一</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「狷當作悁。文選潘岳西征賦：『方鄙吝之忿狷。』注引戰國策張儀曰：『秦忿悁含怒之日久矣。』」</font>
</p>
<p height="0pt" width="2em" align="left">
<font size="4">
<font color="#000000">１魏武有一妓，聲最清高，而情性酷惡。欲殺則愛才，欲置則不堪。於是選百人一時俱教。少時，還有一人聲及之，便殺惡性者。</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「還」景宋本作「果」。</font>
</p>
<p height="0pt" width="2em" align="left">
<font size="4">
<font color="#000000">２王藍田性急。嘗食子，以刺之，不得，便大怒，舉以擲地。子於地圓轉未止，仍下地以屐齒蹍之，又不得，瞋甚，復於地取內口中，齧破即吐之。王右軍聞而大笑曰：「使安期有此性，猶當無一豪可論，況藍田邪？」</font>
</font>
 <font color="#262626">中興書曰：「述清貴簡正，少所推屈，唯以性急為累。」</font>
 <font color="#C00000">〔一〕</font>
 <font color="#262626">安期，述父也。有名德，已見。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書七十五述傳曰：『既躋重位，每以柔克為用。』」</font>
</p>
<p height="0pt" width="2em" align="left">
<font size="4">
<font color="#000000">３王司州嘗乘雪往王螭許。</font>
</font>
 <font color="#262626">王胡之、王恬並已見。恬小字螭虎。</font>
 <font size="4">
<font color="#000000">司州言氣少有牾逆於螭，便作色不夷。司州覺惡，便輿床就之，持其臂曰：「汝詎復足與老兄計？」</font>
</font>
 <font color="#262626">按王氏譜：胡之是恬從祖兄。</font>
 <font size="4">
<font color="#000000">螭撥其手曰：「冷如鬼手馨，彊來捉人臂！」</font>
</font>
</p>
<p height="0pt" width="2em" align="left">
<font size="4">
<font color="#000000">４桓宣武與袁彥道樗蒱，袁彥道齒不合，遂厲色擲去五木。溫太真云：「見袁生遷怒，知顏子為貴。」</font>
</font>
 <font color="#C00000">〔一〕</font>
 <font color="#262626">論語曰：「哀公問弟子孰為好學？孔子曰：『有顏回者，好學，不遷怒，不貳過，不幸短命死矣。』」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：桓溫以孝武帝寧康元年卒，年六十二。逆數至成帝咸和四年溫嶠卒時，凡四十五年。溫纔十七歲。袁彥道卒於咸康初，年二十五，其長於溫不過數歲。兩童子兒戲相爭，事所恒有，未足深責也。</font>
</p>
<p height="0pt" width="2em" align="left">
<font size="4">
<font color="#000000">５謝無奕性麤彊。以事不相得，自往數王藍田，肆言極罵。王正色面壁不敢動，半日。謝去良久，轉頭問左右小吏曰：「去未？」答云：「已去。」然後復坐。時人歎其性急而能有所容。</font>
</font>
</p>
<p height="0pt" width="2em" align="left">
<font size="4">
<font color="#000000">６王令詣謝公，值習鑿齒已在坐，當與併榻。王徙倚不坐，公引之與對榻。去後，語胡兒曰：「子敬實自清立，但人為爾多矜咳，殊足損其自然。」</font>
</font>
 <font color="#262626">劉謙之晉紀曰：「王獻之性甚整峻，不交非類。」</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「矜咳」「咳」，沈本作「」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：習鑿齒人才學問獨出冠時，而子敬不與之併榻，鄙其出身寒士，且有足疾耳。所謂「不交非類」者如此。非孔子「無友不如己者」之謂也。</font>
</p>
<p height="0pt" width="2em" align="left">
<font size="4">
<font color="#000000">７王大、王恭嘗俱在何僕射坐。</font>
</font>
 <font color="#262626">中興書曰：「何澄字子玄，</font>
 <font color="#C00000">〔一〕</font>
 <font color="#262626">清正有器望。歷尚書左僕射。」</font>
 <font size="4">
<font color="#000000">恭時為丹陽尹，大始拜荊州。</font>
</font>
 <font color="#262626">靈鬼志謠徵曰：「初，桓石民為荊州，鎮上時，民忽歌黃曇曲曰：『黃曇英揚州，大佛來上朋。』</font>
 <font color="#C00000">〔二〕</font>
 <font color="#262626">少時，石民死，王忱為荊州。」</font>
 <font color="#C00000">〔三〕</font>
 <font color="#262626">佛大，忱小字也。</font>
 <font size="4">
<font color="#000000">訖將乖之際，大勸恭酒。恭不為飲，大逼彊之，轉苦，便各以帶繞手。恭府近千人，悉呼入齋，大左右雖少，亦命前，意便欲相殺。</font>
</font>
 <font color="#C00000">〔四〕</font>
 <font size="4">
<font color="#000000">何僕射無計，因起排坐二人之閒，方得分散。所謂勢利之交，古人羞之。</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「上時」沈本作「上明」。注「上朋」沈本作「上明」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書何準傳作季玄。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案上時當作上明，下文上朋亦上明之誤。晉、宋五行志皆作上明。上明者，荊州地名也。卷下之上棲逸篇：『劉之驎見荊州刺史桓沖，比至上明。』宋書州郡志：『荊州刺史桓沖，始治上明。』今湖北荊州府松滋縣有上明故城。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">程炎震云：「太元十四年六月桓石虔卒，王忱代之。明年王恭亦出鎮京口矣。」</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">嘉錫案：恭與忱有隙，詳見賞譽篇注引晉安帝紀。</font>
</p>
<p height="0pt" width="2em" align="left">
<font size="4">
<font color="#000000">８桓南郡小兒時，與諸從兄弟各養鵝共鬥。南郡鵝每不如，甚以為忿。迺夜往鵝欄閒，取諸兄弟鵝悉殺之。既曉，家人咸以驚駭，云是變怪，以白車騎。車騎曰：「無所致怪，當是南郡戲耳！</font>
</font>
 <font color="#C00000">〔一〕</font>
 <font size="4">
<font color="#000000">」問，果如之。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">吳承仕曰：「車騎口中，何云南郡？此記事不中律令處。」</font>
</p>
<span id="filepos0001984660"></span>
<p height="0pt" width="0pt" align="left">
<font size="4">
<font color="#385623">讒險第三十二</font>
</font>
</p>
<p height="0pt" width="2em" align="left">
<font size="4">
<font color="#000000">１王平子形甚散朗，內實勁俠。</font>
</font>
 <font color="#C00000">〔一〕</font>
 <font color="#262626">鄧粲晉紀云：「劉琨嘗謂澄曰：『卿形雖散朗，而內勁狹，以此處世，難得其死！』澄默然無以答。後果為王敦所害。劉琨聞之曰：『自取死耳！』」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「而內勁狹」景宋本「內」下有「實」字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書四十三王澄傳勁俠作動俠。通鑑八十八胡注曰：『言其心輕易動，又豪俠自喜也。』雖望文生義，然可知宋時梅磵所見本即是動字。」</font>
</p>
<p height="0pt" width="2em" align="left">
<font size="4">
<font color="#000000">２袁悅有口才，能短長說，亦有精理。始作謝玄參軍，頗被禮遇。後丁艱，服除還都，唯齎戰國策而已。語人曰：「少年時讀論語、老子，又看莊、易，此皆是病痛事，當何所益邪？天下要物，正有戰國策。」既下，說司馬孝文王，</font>
</font>
 <font color="#C00000">〔一〕</font>
 <font size="4">
<font color="#000000">大見親待，幾亂機軸。俄而見誅。</font>
</font>
 <font color="#262626">袁氏譜曰：「悅字元禮，陳郡陽夏人。父朗，給事中。仕至驃騎咨議。太元中，</font>
 <font color="#C00000">〔二〕</font>
 <font color="#262626">悅有寵於會稽王，每勸專覽朝權，王頗納其言。王恭聞其說，言於孝武。乃託以它罪，殺悅於市中。</font>
 <font color="#C00000">〔三〕</font>
 <font color="#262626">既而朋黨同異之聲，播於朝野矣。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案孝文當作文孝，晉書作文孝。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：自太元中以下，似別引一書，非袁氏譜之言。傳寫脫去書名耳。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：悅嘗離間王忱、王恭，見賞譽篇「王恭與王建武甚有情」條。晉書王國寶傳曰：「中書郎范甯，國寶舅也。疾其阿諛，勸孝武帝黜之。國寶乃使陳郡袁悅之因尼妙音致書與太子母陳淑媛，說國寶宜見親信。帝知之，託以他罪殺悅之。」與此不同。蓋孝武之積怒於悅，非一事也。</font>
</p>
<p height="0pt" width="2em" align="left">
<font size="4">
<font color="#000000">３孝武甚親敬王國寶、王雅。</font>
</font>
 <font color="#262626">雅別傳曰：「雅字茂建，東海沂人，</font>
 <font color="#C00000">〔一〕</font>
 <font color="#262626">少知名。」晉安帝紀曰：「雅之為侍中，孝武甚信而重之。王珣、王恭特以地望見禮，至於親幸，莫及雅者。上每置酒燕集，或召雅未至，上不先舉觴。時議謂珣、恭宜傅東宮，而雅以寵幸，超授太傅、尚書左僕射。」</font>
 <font color="#C00000">〔二〕</font>
 <font size="4">
<font color="#000000">雅薦王珣於帝，帝欲見之。嘗夜與國寶、雅相對，帝微有酒色，令喚珣。垂至，已聞卒傳聲，國寶自知才出珣下，恐傾奪要寵，因曰：「王珣當今名流，陛下不宜有酒色見之，自可別詔也。」帝然其言，心以為忠，遂不見珣。</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「傾奪要寵」「要」，景宋本作「甚」。</font>
</p>
<p height="0pt" width="2em" align="left">
<font color="#262626">「別詔也」景宋本「詔」下有「召」字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案晉書王雅傳：『東海郯人，魏衛將軍肅之曾孫。』茂建作茂達。」程炎震云：「晉書八十三雅傳作『雅字茂達，東海郯人』。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案太傅當作太子少傅。晉書會稽王道子領太子太傅，以雅為太子少傅。」程炎震云：「太元十二年立太子，雅嘗為傅。明年，珣自吳國內史授為尚書右僕射，代譙王恬之，蓋雅薦之。」</font>
</p>
<p height="0pt" width="2em" align="left">
<font size="4">
<font color="#000000">４王緒數讒殷荊州於王國寶，殷甚患之，求術於王東亭</font>
</font>
 <font color="#C00000">〔一〕</font>
 <font size="4">
<font color="#000000">。曰：「卿但數詣王緒，往輒屏人，因論它事，如此，則二王之好離矣。」殷從之。國寶見王緒問曰：「比與仲堪屏人何所道？」緒云：「故是常往來，無它所論。」國寶謂緒於己有隱，果情好日疏，讒言以息。</font>
</font>
 <font color="#262626">按國寶得寵於會稽王，由緒獲進，</font>
 <font color="#C00000">〔二〕</font>
 <font color="#262626">同惡相求，有如市賈，終至誅夷，曾不攜貳。豈有仲堪微閒，而成離隙。</font>
 <font color="#C00000">〔三〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：寵禮篇言珣為桓溫主簿，荊州為之語曰：「髯參軍，短主簿。能令公喜，能令公怒。」則其人必長於揣摩。時人以其多智數，故造為此言耳。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「晉書國寶傳云『國寶進從祖弟緒』，與此注異。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：唐寫本規箴篇注引國寶別傳曰「國寶雖為相王所重，既未為孝武所親，及上覽萬機，乃自進於上，上甚愛之。俄而上崩，政由宰輔。國寶從弟緒有寵於王，深為其說。王忿其去就，未之納也。緒說漸行，遷左僕射，領吏部、丹陽尹，以東宮兵配之。國寶權震外內」云云。是則國寶之復得寵於會稽王，實由王緒之力。此規箴篇所以言王緒、王國寶相為脣齒。而孝標此注亦謂二人同惡相求，有如市賈也。今本刪除首尾，但存「從弟緒有寵於王，深為其說」二語，遂使讀者莫知其所謂矣。至唐修晉書，於國寶傳乃云：「安帝即位，國寶復事道子，進從祖弟緒為琅邪內史，亦以佞邪見知。道子復惑之，倚為心腹。」今考簡文三子傳云：「道子復委任王緒，由是朋黨競扇，友愛道盡。太妃每和解之，而道子不能改。」是則當孝武之時，緒已見知於道子，倚為心腹久矣。何待安帝即位，始因國寶以進耶？國寶傳敘此既誤，而又刪除王緒為國寶進說之事，則其曲折尤不明。故專據晉書，必不可以讀世說也。當王恭討國寶檄至時，緒尚說國寶令矯道子命召王珣、車胤殺之，以除眾望。而國寶為珣、胤所動，遂上疏解職，既而悔之，方謀距恭。道子乃委罪國寶，付廷尉賜死，并斬緒以謝恭。故孝標謂二人終至誅夷，曾不攜貳。然則其未死之前，未嘗為殷仲堪所閒亦明矣。</font>
</p>
<span id="filepos0001993029"></span>
<p height="0pt" width="0pt" align="left">
<font size="4">
<font color="#385623">尤悔第三十三</font>
</font>
</p>
<p height="0pt" width="2em" align="left">
<font size="4">
<font color="#000000">１魏文帝忌弟任城王驍壯。因在卞太后閤共圍棋，並噉棗，文帝以毒置諸棗蔕中。自選可食者而進，王弗悟，遂雜進之。既中毒，太后索水救之。帝預敕左右毀缾罐，太后徒跣趨井，無以汲。</font>
</font>
 <font color="#C00000">〔一〕</font>
 <font size="4">
<font color="#000000">須臾，遂卒。</font>
</font>
 <font color="#262626">魏略曰：「任城威王彰，字子文，太祖卞太后弟二子。性剛勇而黃須，北討代郡，獨與麾下百餘人突虜而走。太祖聞曰：『我黃須兒可用也！』」魏志春秋曰：「黃初三年，</font>
 <font color="#C00000">〔二〕</font>
 <font color="#262626">彰來朝。初，彰問璽綬，將有異志，故來朝不即得見，有此忿懼而暴薨。</font>
 <font color="#C00000">〔三〕</font>
 <font color="#262626">」</font>
 <font size="4">
<font color="#000000">復欲害東阿，太后曰：「汝已殺我任城，不得復殺我東阿。</font>
</font>
 <font color="#C00000">〔四〕</font>
 <font size="4">
<font color="#000000">」</font>
</font>
 <font color="#262626">魏志方伎傳曰：「文帝問占夢周宣：『吾夢磨錢文，欲滅而愈更明，何謂？』宣悵然不對。帝固問之，宣曰：『陛下家事，雖欲爾，而太后不聽，是以欲滅更明耳。』帝欲治弟植之罪，逼於太后，但加貶爵。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">吳承仕曰：「須水豈必須井邊汲？豈無豫儲之水耶？想見古時生具之拙。」嘉錫案：井水解毒，不見於本草，然古人相傳有之。後漢書李固傳曰：「冀忌帝聰慧，恐為後患，遂令左右進鴆。帝苦煩甚，使促召固。固入，前問：陛下得患所由？帝尚能言，曰：『食煮餅。今腹中悶，得水尚可活。』時冀亦在側，曰：『恐吐，不可飲水。』語未絕而崩。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「三年，魏志彰傳作四年，曹子建贈白馬王彪詩序亦作四年。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">李慈銘云：「案有蓋用字之誤。」</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">林國贊三國志裴注述卷一云：「后妃傳注引魏書，稱東阿王為有司所奏，卞后終不假借。及見文帝，亦不以為言。裴注非之。案曹丕偪於卞后，不能深罪植，史有明文。植傳注引魏略正同。且彼時植方為臨菑侯，迨徙王東阿，丕卒已八年矣，亦不得於彼時遽稱東阿王。世說新語稱魏文帝既害任城王，復欲害東阿。太后曰：『汝已殺我任城不得復殺我東阿。』亦足與裴說互參。惟稱植為東阿，仍與魏書同誤。」嘉錫案：魏志植本傳：植以太和三年徙封東阿，即丕死後之三年。林氏以為丕卒已八年者，亦誤。魏書之稱東阿，時代雖誤，猶可諉為史臣敘事之詞。若世說此語出於卞氏口中，安得預稱其後來之封號？其誤又甚於魏書矣。蓋彰之暴卒，固為丕所殺，又實有害植之意。以卞氏不聽，得免。世俗遂因其事而增飾之耳。</font>
</p>
<p height="0pt" width="2em" align="left">
<font size="4">
<font color="#000000">２王渾後妻，琅邪顏氏女。王時為徐州刺史，</font>
</font>
 <font color="#C00000">〔一〕</font>
 <font size="4">
<font color="#000000">交禮拜訖，王將答拜，觀者咸曰：「王侯州將，新婦州民，恐無由答拜。」王乃止。武子以其父不答拜，不成禮，恐非夫婦；不為之拜，謂為顏妾。顏氏恥之。以其門貴，終不敢離。</font>
</font>
 <font color="#262626">婚姻之禮，人道之大，豈由一不拜而遂為妾媵者乎？世說之言，於是乎紕繆。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書渾傳：『武帝受禪，遷徐州刺史。』」</font>
</p>
<p height="0pt" width="2em" align="left">
<font size="4">
<font color="#000000">３陸平原河橋敗，</font>
</font>
 <font color="#C00000">〔一〕</font>
 <font size="4">
<font color="#000000">為盧志所讒，被誅。</font>
</font>
 <font color="#262626">王隱晉書曰：「成都王穎討長沙王乂，使陸為都督前鋒諸軍事。」機別傳曰：「成都王長史盧志，與機弟雲趣舍不同。又黃門孟玖求為邯鄲令於穎</font>
 <font color="#C00000">〔二〕</font>
 <font color="#262626">，穎教付雲，雲時為左司馬，曰：『刑餘之人，不可以君民！』玖聞此怨雲，與志讒構日至。及機於七里澗大敗，玖誣機謀反所致，穎乃使牽秀斬機。先是，夕夢黑幔繞車，手決不開，惡之。明旦，秀兵奄至，機解戎服，箸衣幍見秀，容貌自若，遂見害。時年四十三。軍士莫不流涕。是日天地霧合，大風折木，平地尺雪。」干寶晉紀曰：「初，陸抗誅步闡，百口皆盡，有識尤之。及機、雲見害，三族無遺。」</font>
 <font size="4">
<font color="#000000">臨刑歎曰：「欲聞華亭鶴唳，可復得乎！」</font>
</font>
 <font color="#C00000">〔三〕</font>
 <font color="#262626">八王故事曰：「華亭，吳由拳縣郊外墅也，有清泉茂林。吳平後，陸機兄弟共游於此十餘年。」語林曰：「機為河北都督，聞警角之聲，謂孫丞曰：『聞此不如華亭鶴唳。』故臨刑而有此歎。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">晉書惠帝紀：「太安二年十月戊申，破陸機於建春門。」水經注十六穀水注曰：「穀水又東屈，南逕建春門石橋下。昔陸機為成都王穎入洛，敗北而還。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「晉書雲傳作『孟玖欲用其父為邯鄲令』，與此不同。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">元和郡縣志二十五曰：「華亭縣華亭谷在縣西三十五里，陸遜、陸抗宅在其側。遜封華亭侯。陸機曰『華亭鶴唳』，此地是也。」通鑑八十五注曰：「華亭時屬吳郡嘉興縣，界有華亭谷、華亭水。至唐始分嘉興縣為華亭縣。今縣東七十里，其地出鶴，土人謂之鶴窠。」</font>
</p>
<p height="0pt" width="2em" align="left">
<font color="#262626">通鑑八十五胡注曰：「機發此言，有咸陽市上歎黃犬之意。」</font>
</p>
<p height="0pt" width="2em" align="left">
<font size="4">
<font color="#000000">４劉琨善能招延，而拙於撫御。一日雖有數千人歸投，其逃散而去亦復如此。所以卒無所建。</font>
</font>
 <font color="#C00000">〔一〕</font>
 <font color="#262626">鄧粲晉紀曰：「琨為并州牧，</font>
 <font color="#C00000">〔二〕</font>
 <font color="#262626">糾合齊盟，驅率戎旅，而內不撫其民，遂至喪軍失士，無成功也。」敬徹按：「琨以永嘉元年為并州，于時晉陽空城，寇盜四攻，而能收合士眾，抗行淵、勒，十年之中，敗而能振，不能撫御，其得如此乎？凶荒之日，千里無煙，豈一日有數千人歸之？若一日數千人去之，又安得一紀之間以對大難乎？」</font>
 <font color="#C00000">〔三〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「敬徹」「徹」，景宋本作「敬胤」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">此條有敬胤注。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：并州凶荒之狀，具見於晉書本傳琨在路所上懷帝表。御覽四百八十六引琨與王丞相牋曰：「不得進軍者，實困無食。殘民鳥散，擁髮徒跣。木弓一張，荊矢十發。編草盛糧，不盈二日。夏即桑椹，冬則營豆。視此哀歎，令人氣索。恐吳、孫、韓、白，猶或難之。況以琨怯弱凡才，而當率此，以殄強寇。」此牋晉書不載。觀其所言，知遺民所以逃散者，實因乏食之故。神農之教曰：「有石城十仞，湯池百步，帶甲百萬，而無粟者，不能守也。」（漢書食貨志引）大禹曰：「民無食也，則我弗能使也。」（賈子脩政語上引）饑困如此，而責琨不能撫御，是必王敦黨徒之議論，所謂「設淫辭而助之攻」也。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：汪藻考異錄第十卷五十一事，與世說多重出，惟有三事為今本所無。其注則與孝標注全不同，多自稱「敬胤案」。汪藻云：「其所載以宋、齊人為今人。則敬胤者，孝標以前人也。」嘉錫又案：孝標並不採用敬胤注，而獨有此一條，蓋宋人所附入也。</font>
</p>
<p height="0pt" width="2em" align="left">
<font size="4">
<font color="#000000">５王平子始下，丞相語大將軍：「不可復使羌人東行。」平子面似羌。</font>
</font>
 <font color="#262626">按王澄自為王敦所害，丞相名德，豈應有斯言也。</font>
</p>
<p height="0pt" width="2em" align="left">
<font size="4">
<font color="#000000">６王大將軍起事，丞相兄弟詣闕謝。周侯深憂諸王，始入，甚有憂色。丞相呼周侯曰：「百口委卿！」周直過不應。既入，苦相存救。既釋，周大說，飲酒。及出，諸王故在門。周曰：「今年殺諸賊奴，當取金印如斗大繫肘後。」大將軍至石頭，問丞相曰：「周侯可為三公不？」丞相不答。又問：「可為尚書令不？」又不應。因云：「如此，唯當殺之耳！」復默然。逮周侯被害，丞相後知周侯救己，歎曰：「我不殺周侯，周侯由我而死。幽冥中負此人！」</font>
</font>
 <font color="#C00000">〔一〕</font>
 <font color="#262626">虞預晉書曰：「敦克京邑，參軍呂漪說敦曰：『周顗、戴淵，皆有名望，足以惑眾。視近日之言，無慚懼之色，若不除之，役將未歇也。』敦即然之，遂害淵、顗。初，漪為臺郎，淵既上官，素有高氣，以漪小器待之，故售其說焉。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">建康實錄五引中興書曰：「顗死後，王導校料中書故事，見顗表救己殷勤。乃執表垂泣，悲不自勝，告諸子曰：『吾雖不殺伯仁，伯仁因我而死。幽冥之中，負此良友！』」今晉書顗本傳略同。宋施德操北窗炙輠錄卷上云：「禹錫問余曰：『周伯仁救王導，逮事已解，固嘗同車入見，雖告之以相救之意，庸何傷？卒不告，後竟遇害。伯仁亦□□。』余曰：『不然，此所以見古人用心處也。元帝與王導，豈他君臣比？同甘共苦，相與奮起於艱難顛沛之中。今以王敦，遂相猜疑如此，此君子所以深惜也。故伯仁之救導，欲其盡出於元帝，不出於己，所以全君臣終始之義。伯仁之賢，正在於此。』」嘉錫案：此論推勘伯仁心事可謂入微。</font>
</p>
<p height="0pt" width="2em" align="left">
<font size="4">
<font color="#000000">７王導、溫嶠俱見明帝，帝問溫前世所以得天下之由。溫未荅。頃，王曰：「溫嶠年少未諳，臣為陛下陳之。」王迺具敘宣王創業之始，誅夷名族，寵樹同己。及文王之末，高貴鄉公事。</font>
</font>
 <font color="#262626">宣王創業，誅曹爽，任蔣濟之流者是也。高貴鄉公之事，已見上。</font>
 <font size="4">
<font color="#000000">明帝聞之，覆面箸床曰：「若如公言，祚安得長！」</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「祚安得長」袁本「祚」作「胙」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案祚李本作胙，是也。古無祚字。」程炎震云：「晉書宣紀載此事，但云導，不言嶠，蓋略之。」</font>
</p>
<p height="0pt" width="2em" align="left">
<font size="4">
<font color="#000000">８王大將軍於眾坐中曰：「諸周由來未有作三公者。」有人荅曰：「唯周侯邑五馬領頭而不克。」</font>
</font>
 <font color="#C00000">〔一〕</font>
 <font size="4">
<font color="#000000">大將軍曰：「我與周，洛下相遇，一面頓盡。值世紛紜，遂至於此！」因為流涕。</font>
</font>
 <font color="#262626">鄧粲晉紀曰：「王敦參軍，有於敦坐樗蒱，臨當成都，馬頭被殺，</font>
 <font color="#C00000">〔二〕</font>
 <font color="#262626">因謂曰：『周家奕世令望，而位不至三公，伯仁垂作而不果，有似下官此馬。』敦慨然流涕曰：『伯仁總角時，與於東宮，相遇一面，披衿便許之三司，何圖不幸，王法所裁，悽愴之深，言何能盡！』」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「臨當成都」「都」，景宋本作「者」，是。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案邑疑已字之誤。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案晉書顗傳作『敦坐有一參軍摴蒱，馬於博頭被殺』。</font>
</p>
<p height="0pt" width="2em" align="left">
<font size="4">
<font color="#000000">９溫公初受劉司空使勸進，母崔氏固駐之，嶠絕裾而去。</font>
</font>
 <font color="#262626">溫氏譜曰：「嶠父襜，娶清河崔參女。」</font>
 <font size="4">
<font color="#000000">迄於崇貴，鄉品猶不過也。每爵皆發詔。</font>
</font>
 <font color="#C00000">〔一〕</font>
 <font color="#262626">虞預晉書曰：「元帝即位，以溫嶠為散騎侍郎。嶠以母亡，逼賊，不得往臨葬，固辭。詔曰：『嶠以未葬，朝議又頗有異同，故不拜。其令入坐議，吾將折其衷。』」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案晉書孔愉傳云：『初，愉為司徒長史，以平南將軍溫嶠母亡，遭亂不葬，乃不過其品。至蘇峻平，而嶠有重功。愉往石頭詣嶠，嶠執手流涕曰：「天下喪亂，忠孝道廢。能持古人節，歲寒不凋者，惟君一人耳！」時人咸稱嶠居公，而重愉之守正。』」吳承仕曰：「鄉評不與，而發詔特進之。然則平人進爵，必先檢鄉評矣。當時九品中正之制乃如此。」</font>
</p>
<p height="0pt" width="2em" align="left">
<font size="4">
<font color="#000000">１０庾公欲起周子南，子南執辭愈固。庾每詣周，庾從南門入，周從後門出。庾嘗一往奄至，周不及去，相對終日。庾從周索食，周出蔬食，庾亦彊飯，極歡；并語世故，約相推引，同佐世之任。既仕，至將軍二千石，</font>
</font>
 <font color="#262626">尋陽記曰：「周邵字子南，與南陽翟湯隱於尋陽廬山。庾亮臨江州，聞翟、周之風，束帶躡履而詣焉。聞庾至，轉避之。亮後密往，值邵彈鳥於林，因前與語。還，便云：『此人可起。』即拔為鎮蠻護軍、西陽太守。」其集載與邵書曰：「西陽一郡，戶口差實，非履道真純，何以鎮其流遁？詢之朝野，僉曰足下。今具上表，請足下臨之，無讓。」</font>
 <font size="4">
<font color="#000000">而不稱意。中宵慨然曰：「大丈夫乃為庾元規所賣！」一歎，遂發背而卒。</font>
</font>
</p>
<p height="0pt" width="2em" align="left">
<font size="4">
<font color="#000000">１１阮思曠奉大法，敬信甚至。大兒年未弱冠，忽被篤疾。</font>
</font>
 <font color="#262626">阮氏譜曰：「牖字彥倫，裕長子也。</font>
 <font color="#C00000">〔一〕</font>
 <font color="#262626">仕至州主簿。」</font>
 <font size="4">
<font color="#000000">兒既是偏所愛重，為之祈請三寶，晝夜不懈。謂至誠有感者，必當蒙祐。而兒遂不濟。於是結恨釋氏，宿命都除。</font>
</font>
 <font color="#262626">以阮公智識，必無此弊。脫此非謬，何其惑歟？夫文王期盡，聖子不能駐其年，釋種誅夷，神力無以延其命。故業有定限，報不可移。若請禱而望其靈，匪驗而忽其道，固陋之徒耳。豈可以言神明之智者哉？</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「蒙祐」「祐」，沈本作「佑」。注「豈可以」「以」，景宋本及沈本俱作「與」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書裕傳云：『三子：傭、寧、普，傭早卒。』牖、傭字相近，恐是晉書誤也。」</font>
</p>
<p height="0pt" width="2em" align="left">
<font size="4">
<font color="#000000">１２桓宣武對簡文帝，不甚得語。廢海西後，宜自申敘，乃豫撰數百語，陳廢立之意。既見簡文，簡文便泣下數十行。宣武矜愧，不得一言。</font>
</font>
</p>
<p height="0pt" width="2em" align="left">
<font size="4">
<font color="#000000">１３桓公臥語曰：「作此寂寂，將為文、景所笑！」既而屈起坐曰：「既不能流芳後世，亦不足復遺臭萬載邪？」</font>
</font>
 <font color="#262626">續晉陽秋曰：「桓溫既以雄武專朝，任兼將相，其不臣之心，形于音跡。曾臥對親僚，撫枕而起曰：『為爾寂寂，為文、景所笑！』眾莫敢對。」</font>
</p>
<p height="0pt" width="2em" align="left">
<font size="4">
<font color="#000000">１４謝太傅於東船行，小人引船，或遲或速，或停或待，又放船從橫，撞人觸岸。公初不呵譴。人謂公常無嗔喜。曾送兄征西葬還，</font>
</font>
 <font color="#262626">征西，謝奕。</font>
 <font size="4">
<font color="#000000">日莫雨駛，小人皆醉，</font>
</font>
 <font color="#C00000">〔一〕</font>
 <font size="4">
<font color="#000000">不可處分。公乃於車中，手取車柱撞馭人，聲色甚厲。夫以水性沈柔，入隘奔激。方之人情，固知迫隘之地，無得保其夷粹。</font>
</font>
 <font color="#262626">孟子曰：「湍水，決之東則東，決之西則西。搏而躍之，可使過顙；激而行之，可使在山。豈水之性哉？人可使為不善，性亦猶是也。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「或速」景宋本及沈本作「或疾」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「御覽卷十雨部引駛作馭，無小字，是也。」</font>
</p>
<p height="0pt" width="2em" align="left">
<font size="4">
<font color="#000000">１５簡文見田稻不識，問是何草？左右荅是稻。簡文還，三日不出，云：「寧有賴其末，而不識其本？」</font>
</font>
 <font color="#262626">文公種菜，曾子牧羊，縱不識稻，何所多悔！</font>
 <font color="#C00000">〔一〕</font>
 <font color="#262626">此言必虛。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">淮南子泰族訓曰：「夫觀逐者，於其反也。而觀行者，於其終也。故舜放弟，周公殺兄，猶之為仁也。文公樹米，曾子架羊，猶之為知也。」高誘注云：「文公，晉文公也。樹米而欲生之也。架，連架所以備知也。」其語仍不可解。新語輔政篇曰：「故智者之所短，不如愚者之所長。文公種米，曾子駕羊，相士不熟，信邪失方。察察者有所不見，恢恢者何所不容。」說苑雜言篇曰：「文公種米，曾子駕羊，孫叔敖相楚，三年不知軛在衡後。務大者，固忘小。」劉子新論觀量篇曰：「項羽不學一藝，韓信不營一餐。非其心不愛藝，口不嗜味。由其性大，不綴細業也。晉文種米，曾子植羊，非性闇惷，不辯方隅。以其運大，不習小務也。」以此參互考之，知菜當作米，牧當作駕。此言君子可大受，而不可小知。故智有所不明，神有所不通。如種田當樹穀，駕車當用牛，此愚夫愚婦之所知也，而文公、曾子不知。然不可謂之不智，何者？君子之學務其大者、遠者，薄物細故，雖不知無害也。故曰：「縱不識稻，何所多悔？」若作種菜牧羊，則語意全失。高誘之注，望文生義，亦非也。</font>
</p>
<p height="0pt" width="2em" align="left">
<font size="4">
<font color="#000000">１６桓車騎在上明畋獵。東信至，傳淮上大捷。語左右云：「群謝年少，大破賊。」因發病薨。談者以為此死，賢於讓揚之荊</font>
</font>
 <font color="#C00000">〔一〕</font>
 <font size="4">
<font color="#000000">。</font>
</font>
 <font color="#262626">續晉陽秋曰：「桓沖本以將相異宜，才用不同，忖己德量，不及謝安，故解揚州以讓安。自謂少經軍鎮，及為荊州，聞符堅自出淮、肥，深以根本為慮，遣其隨身精兵三千人赴京師。時安已遣諸軍，且欲外示閒暇，因令沖軍還。沖大驚曰：『謝安乃有廟堂之量，不閑將略。吾量賊必破襄陽，而并力淮、肥。今大敵果至，方遊談示暇，遣諸不經事年少，而實寡弱，天下誰知？</font>
 <font color="#C00000">〔二〕</font>
 <font color="#262626">吾其左衽矣！』俄聞大勳克舉，慚慨而薨。」</font>
 <font color="#C00000">〔三〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「寧康元年，沖為揚州。三年，改徐州，鎮丹徒。太元二年，桓豁卒，始代為荊州，非自揚之荊也。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「『天下誰知』，晉書沖傳作『天下事可知』。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">程炎震云：「太元八年十月，有肥水之捷。九年二月，桓沖卒。晉書七十四沖傳云『沖本疾病，加以慚恥』，得之。」嘉錫案：沖不知謝玄之必能立勳，其知人料事，誠不及郗超。然淝水破敵，江左危而復安，舉國以為大慶。沖聞捷音，固當驚喜出於意外。縱恥其前言之失，不過慚沮而已。亦復何關利害，而遂至於發病以死乎？今以晉書及通鑑考之，則沖之死，蓋自有其故矣。孝武紀云：「寧康三年五月，以中軍將軍揚州刺史桓沖為鎮北將軍、徐州刺史，鎮丹徒。尚書僕射謝安領揚州刺史。」此即續晉陽秋所謂「解揚州以讓安」也。沖傳云：「時丹楊尹王蘊以后父之重昵於安。安意欲出蘊為方伯，乃復解沖徐州，直以車騎將軍都督豫、江二州之六郡軍事，自京口遷鎮姑熟。」紀不書解沖徐州事，傳又不著年月，惟通鑑一百四載之。太元元年正月云「謝安欲以王蘊為方伯，故先解沖徐州」，是也。（晉書記此事多誤。如稱王蘊為丹楊尹，而據蘊傳則其尹丹陽在徐州之後。又紀於太元二年十月始書尚書王蘊為徐州刺史，恐亦不當懸缺，待蘊至年餘之久也。）其時距沖之讓揚州纔八閱月耳。徐州刺史鎮京口，為天下勁兵處。桓溫所稱「京口酒可飲、兵可使」者也（見捷悟篇注）。故溫嘗逐郗愔而代之。沖先本以江州刺史監江、荊、豫三州之六郡軍事。溫死後，乃徙督揚、江、豫三州，揚州刺史代溫居任。及讓揚州，改授都督徐、兗、豫、青、揚五州之六郡軍事、徐州刺史。至是，謝安忽無故解其徐州。蓋安意在強幹弱枝，以尊王室，不欲桓氏兵權過重，故解沖方鎮之任，以朝廷親信之王蘊代之。僅令沖督豫、江二州之六郡，又不兼刺史，其勢任反不如溫未死時。自常人視之，則安為以怨報德，殆非人情所能堪。度沖之心，未必無少望。至太元二年，桓豁卒，乃復用沖都督荊、江等七州軍事、荊州刺史，始得復領重鎮。此在謝安，必有甚不得已者。蓋已察知沖之心無他，而桓氏積為荊、楚所服，非沖無以安之耳。沖至鎮，請以王薈補江州刺史。薈遭兄喪，不欲出，謝安更以中領軍謝輶代之。沖聞之而發怒，上疏以為輶文武無堪，求自領江州，許之。按輶乃會稽謝氏，非安之子弟，其人南土之望（見宋書裴松之傳），後為會稽內史，嘗發妖賊孫泰反謀，泰遂伏誅（見晉書孫恩傳）。是其才智足辦，何至如沖所詆「文武無堪」？安以宰相用一刺史，而為方鎮所距，朝廷亦曲從之。孰謂沖與安果能和衷共濟，毫無芥蔕耶？傳又云：「初，沖之西鎮，以賊寇方彊，故移鎮上明。謂江東力弱，正可保固封疆，自守而已。又以將相異宜，自以德望不逮謝安，故委之內相，而四方鎮扞，以為己任。又與朱序款密，俄而序沒於賊，沖深用愧惋。」今按沖之材武，本不如溫。懲於枋頭之敗，而苻堅之強，又過慕容暐，故甫鎮荊州，即移州治。其畏葸之情，已可概見。然當溫北伐時，沖嘗破苻雄於白鹿原，大敗姚襄於伊水（見溫傳）。故心雖怯敵，猶狃於前事，自負將才，以鎮扞四方為己任。既而堅遣苻丕等寇樊、鄧，（此據苻堅載記及通鑑。沖傳作苻融，誤也。）魯陽、南鄉、魏興等郡，所在陷沒（事在太元三四年）。此皆沖之所部，坐視胡騎縱橫，而莫之能禦。沖之愧惋，蓋不獨朱序敗沒一事而已。其後六年冬，沖遣桓石虔擊擒秦襄陽太守閻震。計沖與秦戰，惟此一役，尚為有功。至八年五月，沖帥師十萬伐秦，攻襄陽不克，僅桓石虔敗其別將張崇，頗有俘獲。會秦慕容垂救至，沖懼，遽退，還上明。（沖傳載此事不詳，又誤敘於擒閻震之前，今據堅載記及通鑑一百五。）其畏敵如虎若此。沖之所以自任者，固已情見勢絀矣。（傳言沖遣將攻克魏興等三郡，據紀及通鑑乃九年事。）及其年八月，苻堅傾國入寇。以當時諸將位望言之，元帥之任，非沖莫屬。荊州雖重，別遣他將守之可矣。安竟以謝石為征討大都督，（安傳言安亦為此官，不應頓有二人，本紀及通鑑皆不書。）諸將玄、琰等，皆其子弟也，而沖不敢爭。固由其能盡忠守分，亦以前此屢敗，氣已中餒故也。沖嘗以十萬之眾，望風遁走。石等所統，纔八萬人耳。以與百萬之敵相當，固應憂其寡弱。又為堅先聲所奪，談虎色變，則其惴惴懼為左衽也亦宜。然謝玄已於太元四年破秦將俱難等於淮陰，其時秦兵去廣陵僅百里，朝廷震動，賴玄卻敵，功亦鉅矣。玄三戰三勝（見玄傳），雖古之名將，何以過之？而沖乃斥為不經事年少，何其言之易也。蓋沖畏堅太甚，又夙輕安不知兵，料其必敗，且己與安有隙，故發此憤懣不平之言耳。既而玄等竟獲大捷，勳庸莫二，而己無尺寸之功。回思居分陝之任，既已六年，喪敗頻仍，而大功乃出於向所薄視之少年，不免相形見絀。此乃於桓氏之威望有損，不徒自愧而已。沖之為人，非能不以得喪動心者。固宜其憤怒傷身，鬱鬱以死矣。然但深自怨艾，而不為跋扈之舉，為國家生事。此所以談者以為此死賢於讓揚之荊也。續晉陽秋敘次不明，晉書改之曰：「俄而聞堅破，大勳克舉。又知朱序因以得還。沖本疾病，加以慚恥，發病而卒。」於情事較為得之。通鑑但云「沖自以失言慚恨」，而刪去朱序得還事，非也。由此可見謝安雖保全江左，功在奕世，而當其時，固眾謗群疑，極艱貞之會。大勳之成，良非易事。沖既卒，朝議欲以謝玄為荊、江二州刺史，安自以父子名位太盛，又懼桓氏失職怨望，桓石虔新有功，而慮其難制，不欲令據形勝之地，乃以桓石民為荊州，桓伊為江州，石虔為豫州。彼此無怨，各得其任（安傳及通鑑一百五）。安之所以能安江左者，以其能用人，而不務張己之權勢也。然當其用王蘊及石、玄時，人猶不免疑其信用私昵。使非遇桓沖能守臣節，或尚難免因以致亂。桓伊嘗為孝武歌曰：「為君既不易，為臣良獨難」（伊傳），詎不信哉！</font>
</p>
<p height="0pt" width="2em" align="left">
<font size="4">
<font color="#000000">１７桓公初報破殷荊州，</font>
</font>
 <font color="#C00000">〔一〕</font>
 <font color="#262626">周祗隆安記曰：「仲堪以人情注於玄，疑朝廷欲以玄代己，遣道人竺僧愆齎寶物遺相王寵幸、媒尼、左右，</font>
 <font color="#C00000">〔二〕</font>
 <font color="#262626">以罪狀玄，玄知其謀，而擊滅之。」</font>
 <font size="4">
<font color="#000000">曾講論語，</font>
</font>
 <font color="#C00000">〔三〕</font>
 <font size="4">
<font color="#000000">至「富與貴，是人之所欲，不以其道得之不處」。</font>
</font>
 <font color="#262626">孔安國注曰：「不以其道得富貴，則仁者不處。」</font>
 <font size="4">
<font color="#000000">玄意色甚惡。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「陳少章曰：桓公當作桓玄。」又云：「隆安三年十二月，玄襲江陵。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：此所謂媒尼，疑是支妙因，詳識鑒篇「王忱死」條注。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">李慈銘云：「案曾當作會。」</font>
</p>
<span id="filepos0002026122"></span>
<p height="0pt" width="0pt" align="left">
<font size="4">
<font color="#385623">紕漏第三十四</font>
</font>
</p>
<p height="0pt" width="2em" align="left">
<font size="4">
<font color="#000000">１王敦初尚主，</font>
</font>
 <font color="#262626">敦尚武帝女舞陽公主，字脩褘。</font>
 <font size="4">
<font color="#000000">如廁，見漆箱盛乾棗，本以塞鼻，王謂廁上亦下果，食遂至盡。既還，婢擎金澡盤盛水，琉璃盛澡豆，</font>
</font>
 <font color="#C00000">〔一〕</font>
 <font size="4">
<font color="#000000">因倒箸水中而飲之，謂是乾飯。群婢莫不掩口而笑之。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">千金方六下面藥篇有「洗手面令白淨悅澤澡豆方：每日常用，以漿水洗手面甚良」。又有「洗面黑不凈澡豆洗手面方：用洗手面，十日色白如雪，三十日如凝脂。神驗。」又有「洗面藥澡豆方：每旦取洗手面，百日白凈如素。」又有「澡豆治手乾燥少潤膩二方、澡豆方、桃人澡豆主悅澤去䵟黯方。」</font>
</p>
<p height="0pt" width="2em" align="left">
<font size="4">
<font color="#000000">２元皇初見賀司空，言及吳時事，問：「孫皓燒鋸截一賀頭，是誰？」司空未得言，元皇自憶曰：「是賀劭。」</font>
</font>
 <font color="#262626">邵即循父也。皓凶暴驕矜，邵上書切諫，皓深恨之。親近憚邵貞正，譖云謗毀國事。被詰責。後還復職。邵中惡風，口不能言語，皓疑邵託疾，收付酒藏，考掠千數，卒無一言。鋸殺之。</font>
 <font size="4">
<font color="#000000">司空流涕曰：「臣父遭遇無道，創巨痛深，無以仰答明詔。」</font>
</font>
 <font color="#C00000">〔一〕</font>
 <font color="#262626">禮記：「創巨者其日久，痛深者其愈遲。」</font>
 <font size="4">
<font color="#000000">元皇愧慚，三日不出。</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「鋸殺之」「鋸」，景宋本作「遂」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書六十八循傳，臣父作先父，創巨上有循字。明詔二字無。蓋以元帝為安東時，循非王國官，不當稱臣也。」</font>
</p>
<p height="0pt" width="2em" align="left">
<font size="4">
<font color="#000000">３蔡司徒渡江，</font>
</font>
 <font color="#C00000">〔一〕</font>
 <font size="4">
<font color="#000000">見彭蜞，</font>
</font>
 <font color="#C00000">〔二〕</font>
 <font size="4">
<font color="#000000">大喜曰：「蟹有八足，加以二螯。」</font>
</font>
 <font color="#C00000">〔三〕</font>
 <font size="4">
<font color="#000000">令烹之。既食，吐下委頓，方知非蟹。後向謝仁祖說此事，謝曰：「卿讀爾雅不熟，幾為勸學死。」</font>
</font>
 <font color="#C00000">〔四〕</font>
 <font color="#262626">大戴禮勸學篇曰：「蟹二螯八足，非蛇蟺之穴無所寄託者，用心躁也。」故蔡邕為勸學章取義焉。爾雅曰：「螖蠌小者勞，即彭蜞也，似蟹而小。」今彭蜞小於蟹，而大於彭螖，即爾雅所謂螖蠌也。然此三物，皆八足二螯，而狀甚相類。蔡謨不精其小大，食而致弊，故謂讀爾雅不熟也。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書七十七謨傳云：『避亂渡江，時明帝為東中郎將，引為參軍。』蓋建興中。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">北戶錄一曰：「儋州出蜞。」注引證俗音曰：「有毛者曰蜞，無毛者為彭滑，堪食。俗呼彭越，訛耳。」并引世說此條為證。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">李慈銘云：「案螯俗字。說文蟹字注作敖。荀子、大戴亦俱作螯。」</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">李氏晉書札記四云：「大戴禮勸學云『蟹二螯八足』，荀子勸學篇云『蟹六跪而二螯』，跪即足也，六亦八之誤。大戴勸學即本荀子。後蔡邕用之作勸學篇，如急就、凡將之流。其文蓋四字為句。『蟹有八足，加以二螯』二語，疑即勸學篇語。謨為邕之從曾孫行，故誦其語。而謝尚以為勸學死嘲之。」嘉錫案：李氏此解，最為明晰。魏書劉芳傳及文選注、類聚、御覽、法書要錄諸書引蔡邕勸學篇，皆四字句，可證也。又案：小學鉤沈五王念孫校云：「案『蟹有八足，加以二螯』，即蔡邕勸學篇文，與『鼫鼠五能，不成一技』，皆取義於大戴禮勸學篇。其斷四字為句，亦正相似。司徒熟于蔡邕勸學篇『蟹有八足，加以二螯』之語，不熟于爾雅釋魚螖蠌之文，因而誤食彭蜞。故曰『讀爾雅不熟，幾為勸學死』也。」然則王懷祖已先言之，李氏偶未考耳。</font>
</p>
<p height="0pt" width="2em" align="left">
<font size="4">
<font color="#000000">４任育長年少時，甚有令名。武帝崩，選百二十挽郎，</font>
</font>
 <font color="#C00000">〔一〕</font>
 <font size="4">
<font color="#000000">一時之秀彥，育長亦在其中。王安豐選女婿，從挽郎搜其勝者，且擇取四人，任猶在其中。童少時神明可愛，時人謂育長影亦好。自過江，便失志。王丞相請先度時賢共至石頭迎之，猶作疇日相待，一見便覺有異。坐席竟，下飲，</font>
</font>
 <font color="#C00000">〔二〕</font>
 <font size="4">
<font color="#000000">便問人云：「此為茶？為茗？」覺有異色，乃自申明云：「向問飲為熱，為冷耳。」嘗行從棺邸下度，</font>
</font>
 <font color="#C00000">〔三〕</font>
 <font size="4">
<font color="#000000">流涕悲哀。王丞相聞之曰：「此是有情癡。」</font>
</font>
 <font color="#262626">晉百官名曰：「任瞻字育長，樂安人。父琨，少府卿。瞻歷謁者、僕射、都尉、天門太守。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">亡友高閬仙步瀛曰：「北堂書鈔設官部八引續漢書百官志曰：『轀車拂挽為公卿子弟，六卿。十人挽兩邊。白素幘，委貌冠，都布衣也。』（今續漢志無此文）可見挽郎之設，起於後漢。世說曰：『武帝崩，選百二十挽郎。』書鈔又引晉要事曰：『咸康七年，尚書僕射諸葛恢奏：「恭皇后今當山陵，依舊公卿六品清官子弟為挽郎，非古也。豈牽曳國士，為之役夫，請悉罷之。」』此晉時挽郎也。南齊書高逸傳：『何求元嘉末為宋文帝挽郎。』周書檀翥傳：『年十九，為魏孝明帝挽郎。』此南北朝時挽郎也。唐代尚沿之。」嘉錫案：續漢書禮儀志下大喪禮曰：「載車著白系，參繆紼，長三十丈，大七寸，為輓六行，行五十人。公卿以下子弟凡三百人，皆素幘，委貌冠，衣素裳。」書鈔所引，疑即此條，誤作百官志。其不同處，當是別引他書，傳寫謬亂耳。後漢挽郎三百人，晉武只百二十，已減於舊。晉書禮志曰：「成帝咸康七年，皇后杜氏崩。有司奏依舊選公卿以下六品子弟六十人為挽郎。詔停之。孝武帝太元四年，皇后王氏崩，有司奏選挽郎二十四人。詔停之。」其數更銳減，且停罷不行矣。不知何時？復行選用也。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李詳云：「詳案陸羽茶經引此并原注云：『下飲，謂設茶也。』」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：棺邸者，賣棺之店也。唐律疏議卷四曰：「居物之處為邸，沽賣之所為店。」示兒編卷十七引作「棺底下」，無「度」字，非是。</font>
</p>
<p height="0pt" width="2em" align="left">
<font size="4">
<font color="#000000">５謝虎子嘗上屋熏鼠。</font>
</font>
 <font color="#262626">虎子，據小字。據字玄道，尚書褒第二子。年三十三亡。</font>
 <font size="4">
<font color="#000000">胡兒既無由知父為此事，聞人道「癡人有作此者」。戲笑之。時道此非復一過。太傅既了己之不知，因其言次，語胡兒曰：「世人以此謗中郎，亦言我共作此。」</font>
</font>
 <font color="#262626">中郎，據也。章伸反。按世有兄弟三人，則謂第二者為中。今謝昆弟有六，而以據為中郎，未可解。當由有三時，以中為稱，因仍不改也。</font>
 <font size="4">
<font color="#000000">胡兒懊熱，一月日閉齋不出。太傅虛託引己之過，以相開悟，可謂德教。</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「褒」景宋本及沈本作「裒」。</font>
</p>
<p height="0pt" width="2em" align="left">
<font size="4">
<font color="#000000">６殷仲堪父病虛悸，聞床下蟻動，謂是牛鬥。</font>
</font>
 <font color="#262626">殷氏譜曰：「殷師字師子。祖識、父融，並有名。師至驃騎咨議，生仲堪。」續晉陽秋曰：「仲堪父曾有失心病，仲堪腰不解帶，彌年父卒。」</font>
 <font size="4">
<font color="#000000">孝武不知是殷公，</font>
</font>
 <font color="#C00000">〔一〕</font>
 <font size="4">
<font color="#000000">問仲堪「有一殷，病如此不？」仲堪流涕而起曰：「臣進退唯谷。」</font>
</font>
 <font color="#262626">大雅詩也。毛公注曰：「谷，窮也。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「此公字作父字解。」</font>
</p>
<p height="0pt" width="2em" align="left">
<font size="4">
<font color="#000000">７虞嘯父為孝武侍中，帝從容問曰：「卿在門下，初不聞有所獻替。」虞家富春，近海，謂帝望其意氣，</font>
</font>
 <font color="#C00000">〔一〕</font>
 <font size="4">
<font color="#000000">對曰：「天時尚煗，䱥魚蝦𩸑未可致，</font>
</font>
 <font color="#C00000">〔二〕</font>
 <font size="4">
<font color="#000000">尋當有所上獻。」帝撫掌大笑。</font>
</font>
 <font color="#262626">中興書曰：「嘯父，會稽人，光祿潭之孫，右將軍純之子。</font>
 <font color="#C00000">〔三〕</font>
 <font color="#262626">少歷顯位，與王廞同廢為庶人。義旗初，為會稽內史。」</font>
 <font color="#C00000">〔四〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「蝦𩸑」「𩸑」，景宋本作「䱹」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「意氣二字恐誤，晉書但云『謂帝有所求』。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案𩸑當作䱹。說文：『䱹，藏魚也。』玉篇：『䱹，仄下切，藏魚也。』又『鮓，同上。』釋名：『鮓，葅也。以鹽米釀魚如菹，熟而食之也。』廣韻：『鮓，側下切。』晉書虞嘯父傳作『蝦鮓』。䱥，說文、玉篇俱無此字。廣韻十三祭：『䱥，魚名，可為醬。征例切。』」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">李詳云：「晉書虞潭傳：『子仡嗣，官至右將軍司馬。仡卒，子嘯父嗣。』是名仡，不名純。右將軍司馬又與右將軍有異也。」</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">程炎震云：「與王廞同廢為庶人。晉書云：『有司奏嘯父與廞同謀。』此當脫謀字。晉書云：『桓玄用事，以為太尉左司馬，遷護軍將軍，出為會稽內史。義熙初去職。』與此不同。」</font>
</p>
<p height="0pt" width="2em" align="left">
<font size="4">
<font color="#000000">８王大喪後，朝論或云「國寶應作荊州」。</font>
</font>
 <font color="#262626">晉安帝紀曰：「王忱死，會稽王欲以國寶代之。孝武中，詔用仲堪，乃止。」</font>
 <font size="4">
<font color="#000000">國寶主簿夜函白事，云：</font>
</font>
 <font color="#C00000">〔一〕</font>
 <font size="4">
<font color="#000000">「荊州事已行。」國寶大喜，而夜開閤，喚綱紀話勢，</font>
</font>
 <font color="#C00000">〔二〕</font>
 <font size="4">
<font color="#000000">雖不及作荊州，而意色甚恬。曉遣參問，都無此事。即喚主簿數之曰：「卿何以誤人事邪？」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「而夜」景宋本及沈本作「其夜」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「王忱死時，國寶為中領軍，故其屬官得有主簿。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李詳云：「詳案：文選三十六李善注：『綱紀，謂主簿也。』又引虞預晉書：『東平主簿王豹白事，齊王曰：「況豹雖陋，故大州之綱紀也。」』觀此條下喚主簿，是主簿即綱紀也。」</font>
</p>
<span id="filepos0002041152"></span>
<p height="0pt" width="0pt" align="left">
<font size="4">
<font color="#385623">惑溺第三十五</font>
</font>
</p>
<p height="0pt" width="2em" align="left">
<font size="4">
<font color="#000000">１魏甄后惠而有色，先為袁熙妻，甚獲寵。曹公之屠鄴也，令疾召甄，左右白：「五官中郎已將去。」公曰：「今年破賊正為奴。」</font>
</font>
 <font color="#262626">魏略曰：「建安中，袁紹為中子熙娶甄會女。紹死，熙出在幽州，甄留侍姑。及鄴城破，五官將從而入紹舍，見甄怖，以頭伏姑膝上。五官將謂紹妻袁夫人：『扶甄令舉頭。』見其色非凡，稱歎之。太祖聞其意，遂為迎娶，擅室數歲。」世語曰：「太祖下鄴，文帝先入袁尚府，見婦人被髮垢面垂涕，立紹妻劉後。文帝問，知是熙妻，使令攬髮，以袖拭面，姿貌絕倫。既過，劉謂甄曰：『不復死矣。』遂納之，有子。」魏氏春秋曰：「五官將納熙妻也，孔融與太祖書曰：『武王伐紂，以妲己賜周公。』太祖以融博學，真謂書傳所記。後見融問之，對曰：『以今度古，想其然也。』」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「出在幽州」「在」，景宋本及沈本作「任」。注「見甄怖」沈本無「見」字，「甄」下有「驚」字。注「有子」景宋本作「有寵」。</font>
</p>
<p height="0pt" width="2em" align="left">
<font size="4">
<font color="#000000">２荀奉倩與婦至篤，冬月婦病熱，乃出中庭自取冷，還以身熨之。婦亡，奉倩後少時亦卒。以是獲譏於世。</font>
</font>
 <font color="#262626">粲別傳曰：「粲常以婦人才智不足論，自宜以色為主。驃騎將軍曹洪女有色，粲於是聘焉。容服帷帳甚麗，專房燕婉。歷年後婦病亡。未殯，傅嘏往喭粲，粲不明而神傷。</font>
 <font color="#C00000">〔一〕</font>
 <font color="#262626">嘏問曰：『婦人才色，並茂為難。子之聘也，遺才存色，非難遇也，何哀之甚？』粲曰：『佳人難再得！顧逝者不能有傾城之異，然未可易遇也。』痛悼不能已已。歲餘亦亡。亡時年二十九。粲簡貴，不與常人交接，所交者一時俊傑。至葬夕，赴期者裁十餘人，悉同年相知名士也。哭之，感慟路人。粲雖褊隘，以燕婉自喪，然有識猶追惜其能言。」</font>
 <font size="4">
<font color="#000000">奉倩曰：「婦人德不足稱，當以色為主。」裴令聞之曰：「此乃是興到之事，非盛德言，冀後人未昧此語。」</font>
</font>
 <font color="#262626">何劭論粲曰：「仲尼稱『有德者有言』。而荀粲減於是，力顧所言有餘，而識不足。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「力顧」「力」，景宋本及沈本作「內」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案明字誤。三國志荀彧傳注作不哭。」</font>
</p>
<p height="0pt" width="2em" align="left">
<font size="4">
<font color="#000000">３賈公閭</font>
</font>
 <font color="#262626">充別傳曰：「充父逵，晚有子，故名曰充，字公閭，言後必有充閭之異。」</font>
 <font size="4">
<font color="#000000">後妻郭氏酷妒，有男兒名黎民，生載周，充自外還，乳母抱兒在中庭，兒見充喜踊，充就乳母手中嗚之。</font>
</font>
 <font color="#C00000">〔一〕</font>
 <font size="4">
<font color="#000000">郭遙望見，謂充愛乳母，即殺之。兒悲思啼泣，不飲它乳，遂死。郭後終無子。</font>
</font>
 <font color="#262626">晉諸公贊云：「郭氏即賈后母也。為性高朗，知后無子，甚憂愛愍懷，每勸厲之。臨亡，誨賈后，令盡意於太子，言甚切至。趙充華及賈謐母，</font>
 <font color="#C00000">〔二〕</font>
 <font color="#262626">並勿令出入宮中。又曰：『此皆亂汝事！』后不能用，終至誅夷。」臣按：傅暢此言，則郭氏賢明婦人也。向令賈后撫愛愍懷，豈當縱其妒悍，自斃其子。</font>
 <font color="#C00000">〔三〕</font>
 <font color="#262626">然則物我不同，或老壯情異乎？</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「甚憂愛愍懷」「憂」，沈本作「撫」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「『充就乳母手中嗚之』，晉書充傳作『充就而拊之』。」</font>
</p>
<p height="0pt" width="2em" align="left">
<font color="#262626">周祖謨曰：「『嗚之』者，親之也。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案趙充華，趙粲，武帝充華也。賈謐母，賈午，韓壽妻也。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：晉書愍懷太子傳言：賈后母郭槐欲以韓壽女為太子妃而壽妻賈午及后皆不聽。又載太子被廢後與妃書曰：「鄙雖愚頑，欲盡忠孝之節，雖非中宮所生，奉事有如親母。自為太子以來，敕見禁檢，不得見母。自宜城君亡，不見存恤，恒在空室中坐。」宜城君者，郭槐也。此書出自太子之手，固當可信。然則槐之撫愛愍懷，諒非虛語。世說及晉書所載槐之妒悍或晉人惡充父女者過甚之辭也。</font>
</p>
<p height="0pt" width="2em" align="left">
<font size="4">
<font color="#000000">４孫秀降晉，</font>
</font>
 <font color="#C00000">〔一〕</font>
 <font size="4">
<font color="#000000">晉武帝厚存寵之，</font>
</font>
 <font color="#262626">太原郭氏錄曰：</font>
 <font color="#C00000">〔二〕</font>
 <font color="#262626">「秀字彥才，吳郡吳人，為下口督，甚有威恩。孫皓憚欲除之，遣將軍何定溯江而上，辭以捕鹿三千口供廚。秀豫知謀，遂來歸化。世祖喜之，以為驃騎將軍、交州牧。」</font>
 <font size="4">
<font color="#000000">妻以姨妹蒯氏，室家甚篤。妻嘗妒，乃罵秀為「貉子」。</font>
</font>
 <font color="#C00000">〔三〕</font>
 <font color="#262626">晉陽秋曰：「蒯氏襄陽人，祖良，吏部尚書。父鈞，南陽太守。」</font>
 <font size="4">
<font color="#000000">秀大不平，遂不復入。蒯氏大自悔責，請救於帝。時大赦，群臣咸見。既出，帝獨留秀，從容謂曰：「天下曠蕩，蒯夫人可得從其例不？」秀免冠而謝，遂為夫婦如初。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「泰始六年十二月，孫秀來奔。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李詳云：「詳案：此何法盛中興書也，傳寫遺其書名。法盛中興書於諸姓各為一錄：如會稽賀錄、琅琊王錄、陳郡謝錄、丹陽薛錄、潯陽陶錄等，凡數十家。此郭氏錄當衍氏字。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">程炎震云：「狢、貉同字。蜀志關羽傳注引典略：『羽罵孫權為狢子。』御覽二百四十九引後秦記曰：『姚襄遣參軍薛瓚使桓溫，溫以胡戲瓚。瓚曰：「在北曰狐，居南曰狢。何所問也？」』」晉書陸機傳：「宦人孟玖弟超為小都督，縱兵大掠。機錄其主者。超直入機麾下奪之，顧謂機曰：『貉奴，能作督不？』」章炳麟新方言二曰：「說文：『貉，北方豸種。』今江南運河而東，相輕賤則呼貉子，貉音如馬。若肆師甸祝，以表貉為表禡矣。」嘉錫案：魏、晉以降，北人牽罵吳人為貉子。關羽、孟超之言，可以為證。然北史王羆傳云：「神武遣韓軌、司馬子如宵濟襲羆，羆持一白棒大呼而出曰：『老羆當道臥，貉子那得過！』」則只是尋常詈人之詞。軌，太安狄那人。子如，河內溫人。並非吳人也。</font>
</p>
<p height="0pt" width="2em" align="left">
<font size="4">
<font color="#000000">５韓壽美姿容，賈充辟以為掾。充每聚會，賈女於青璅中看，見壽，說之。恒懷存想，發於吟詠。後婢往壽家，具述如此，并言女光麗。壽聞之心動，遂請婢潛修音問。及期往宿。壽蹻捷絕人，踰牆而入，家中莫知。</font>
</font>
 <font color="#262626">晉諸公贊曰：「壽字德真，南陽赭陽人。</font>
 <font color="#C00000">〔一〕</font>
 <font color="#262626">曾祖暨，魏司徒，有高行。」壽敦家風，性忠厚，豈有若斯之事？諸書無聞，唯見世說，自未可信。</font>
 <font size="4">
<font color="#000000">自是充覺女盛自拂拭，說暢有異於常。後會諸吏，聞壽有奇香之氣，是外國所貢，一箸人，則歷月不歇。</font>
</font>
 <font color="#262626">十洲記曰：「漢武帝時，西域月氏國王遣使獻香四兩，大如雀卵，黑如桑椹，燒之，芳氣經三月不歇。」蓋此香也。</font>
 <font size="4">
<font color="#000000">充計武帝唯賜己及陳騫，餘家無此香，疑壽與女通，而垣牆重密，門閤急峻，何由得爾？乃託言有盜，令人修牆。使反曰：「其餘無異，唯東北角如有人跡。而牆高，非人所踰。」充乃取女左右婢考問，即以狀對。充秘之，以女妻壽。</font>
</font>
 <font color="#262626">郭子謂與韓壽通者，乃是陳騫女，即以妻壽，未婚而女亡。壽因娶賈氏，故世因傳是充女。</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「赭陽，晉書謐傳作堵陽。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">類聚卷三十五引臧榮緒晉書曰：「賈充後妻郭氏，又生二女，少有淫行。年十四五，通於韓壽，充未覺。時外國獻奇香，世祖分與充，充以賜女。充與壽坐，聞其衣香，心疑之。充家嚴峻，牆高丈五，薦以枳棘。周行東北角，有如狸鼠行跡。充潛知，殺婢，遂以女妻之。」疑即因世說加以粉飾。唐修晉史全本臧書，故亦以為充女也。御覽五百引郭子云：賈公閭（宋本誤作問）女悅韓壽，問婢：『識不？』一婢云：『是其故主。』女內懷存想。婢後往壽家說如此。壽乃令婢通己意，女大喜，遂與通。」嘉錫案：孝標方引郭子，謂壽所通者是陳騫女，以駁世說。若如御覽所引，則正與世說合。一書之中，豈得自相違異？疑「賈公閭」三字本作「陳休淵」，宋人校御覽者據世說妄改之。御覽九百八十一又引郭子曰：「陳騫以韓壽為掾，每會，聞壽有異香氣，是外國所貢，一著衣，歷日不歇。騫計武帝唯賜己及賈充，他家理無此香。嫌壽與己女通，考問左右，婢具以實對。騫以女妻壽。壽時未婚。」按此是郭子本文。孝標以其文與世說多同，遂括引之耳。御覽所引未全，故無女亡娶賈氏之語。晉書陳騫傳云：「弟稚與其子輿忿爭，遂說騫子女穢行。騫表徙弟，以此獲譏於世。」李慈銘晉書札記三云：「世說注引郭子，言韓壽私通者乃騫女，即此所謂『子女穢行』也。」</font>
</p>
<p height="0pt" width="2em" align="left">
<font size="4">
<font color="#000000">６王安豐婦，常卿安豐。安豐曰：「婦人卿婿，於禮為不敬，後勿復爾。」婦曰：「親卿愛卿，是以卿卿；我不卿卿，誰當卿卿？」遂恒聽之。</font>
</font>
</p>
<p height="0pt" width="2em" align="left">
<font size="4">
<font color="#000000">７王丞相有幸妾姓雷，頗預政事納貨。蔡公謂之「雷尚書」。</font>
</font>
 <font color="#262626">語林曰：「雷有寵，生恬、洽。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「生恬、洽」景宋本及沈本俱作「生洽、恬」。</font>
</p>
<span id="filepos0002054473"></span>
<p height="0pt" width="0pt" align="left">
<font size="4">
<font color="#385623">仇隙第三十六</font>
</font>
</p>
<p height="0pt" width="2em" align="left">
<font size="4">
<font color="#000000">１孫秀既恨石崇不與綠珠，</font>
</font>
 <font color="#262626">干寶晉紀曰：「石崇有妓人綠珠，</font>
 <font color="#C00000">〔一〕</font>
 <font color="#262626">美而工笛，孫秀使人求之。崇別館北邙下，</font>
 <font color="#C00000">〔二〕</font>
 <font color="#262626">方登涼觀，臨清水，使者以告。崇出其婢妾數十人以示之曰：『任所以擇。』使者曰：『本受命者，指綠珠也，未識孰是？』崇勃然曰：『綠珠，吾所愛，不可得也！』使者曰：『君侯博古知今，察遠照邇，願加三思。』崇不然。使者已出又反，崇竟不許。」</font>
 <font size="4">
<font color="#000000">又憾潘岳昔遇之不以禮。後秀為中書令，岳省內見之，因喚曰：「孫令，憶疇昔周旋不？」秀曰：「中心藏之，何日忘之？」岳於是始知必不免。</font>
</font>
 <font color="#262626">王隱晉書曰：「岳父文德，</font>
 <font color="#C00000">〔三〕</font>
 <font color="#262626">為琅邪太守，孫秀為小吏給使，岳數蹴蹋秀，而不以人遇之也。」</font>
 <font color="#C00000">〔四〕</font>
 <font size="4">
<font color="#000000">後收石崇、歐陽堅石，同日收岳。</font>
</font>
 <font color="#262626">晉陽秋曰：「歐陽建字堅石，渤海人。有才藻，時人為之語曰：『渤海赫赫，歐陽堅石。』初，建為馮翊太守，趙王倫為征西將軍，孫秀為腹心，撓亂關中，建每匡正，由是有隙。」王隱晉書曰：「石崇、潘岳與賈謐相友善，及謐廢，懼終見危，與淮南王謀誅倫，事泄，收崇及親期以上皆斬之。初，岳母誡岳以止足之道，及收，與母別曰：『負阿母！』崇家河北，收者至。曰：『吾不過流徙交、廣耳！』及車載東市，</font>
 <font color="#C00000">〔五〕</font>
 <font color="#262626">始歎曰：『奴輩利吾家之財。』收崇人曰：『知財為害，何不蚤散？』崇不能答。」</font>
 <font size="4">
<font color="#000000">石先送市，亦不相知。潘後至，石謂潘曰：「安仁，卿亦復爾邪？」</font>
</font>
 <font color="#C00000">〔六〕</font>
 <font size="4">
<font color="#000000">潘曰：「可謂『白首同所歸』。」</font>
</font>
 <font color="#262626">語林曰：「潘、石同刑東市，石謂潘曰：『天下殺英雄，卿復何為？』潘曰：『俊士填溝壑，餘波來及人。』」</font>
 <font size="4">
<font color="#000000">潘金谷集詩云：「投分寄石友，白首同所歸。」乃成其讖。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嶺表錄異上曰：「白州有一派水，出自雙水山。合容州江，呼為綠珠井，在雙角山下。昔梁氏之女有容貌，石季倫為交趾採訪使，以真珠三斛買之。梁氏之居，舊井存焉。」嘉錫案：晉書石崇傳，崇未嘗至交州。據通典三十二，唐開元十二年始置採訪處置使，晉時亦無此官。崇於惠帝時嘗以南中郎將、荊州刺史、兼南蠻校尉。其買綠珠，或在此時。續談助五抄樂史綠珠傳云：「越俗以珠為上寶，生女名珠娘，生男名珠兒。綠珠之名，由此而稱。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">洛陽伽藍記一曰：「昭儀尼寺在東陽門內一里御道南，有池，京師學徒謂之翟泉。後隱士趙逸云：『此地是晉侍中石崇家池。』池南有綠珠樓。於是學徒如寤，經過者想見綠珠之容也。」嘉錫案：伽藍記所言「在洛陽城內」，與此所言「北邙別館」，蓋非一地。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">程炎震云：「晉書五十五岳傳云：『父芘』，則文德蓋其字也。」</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">李詳云：「詳案：文選潘岳金谷集詩善注引隱書作『不以仁遇』，為是。人、仁古通。」</font>
</p>
<p height="0pt" width="2em" align="left">
<font color="#C00000">〔五〕</font>
 <font color="#262626">李慈銘云：「案車載下脫一詣字，當據晉書石崇傳補。」</font>
</p>
<p height="0pt" width="2em" align="left">
<font color="#C00000">〔六〕</font>
 <font color="#262626">程炎震云：「石、潘之死，通鑑繫之永康元年。崇年五十二。岳秋興賦云：『晉十有四年，余春秋三十有二。』則是年五十四。」</font>
</p>
<p height="0pt" width="2em" align="left">
<font size="4">
<font color="#000000">２劉璵兄弟少時為王愷所憎，</font>
</font>
 <font color="#C00000">〔一〕</font>
 <font size="4">
<font color="#000000">嘗召二人宿，欲默除之。令作阬，阬畢，垂加害矣。石崇素與璵、琨善，聞就愷宿，知當有變，便夜往詣愷，問二劉所在？愷卒迫不得諱，答云：「在後齋中眠。」石便徑入，自牽出，同車而去。語曰：「少年，何以輕就人宿？」</font>
</font>
 <font color="#262626">劉璨晉紀曰：「琨與兄璵俱知名，遊權貴之間，當世以為豪傑。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「權貴之間」「間」，沈本作「門」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案璵，晉書作輿。」</font>
</p>
<p height="0pt" width="2em" align="left">
<font size="4">
<font color="#000000">３王大將軍執司馬愍王，夜遣世將載王於車而殺之，當時不盡知也。</font>
</font>
 <font color="#262626">晉陽秋曰：「司馬丞字元敬，譙王遜子也。為中宗相州刺史，</font>
 <font color="#C00000">〔一〕</font>
 <font color="#262626">路過武昌，王敦與燕會，酒酣，謂丞曰：『大王篤實佳士，非將御之才。』對曰：『焉知鈆刀不能一割乎？』敦將謀逆，召丞為軍司馬，丞歎曰：『吾其死矣！地荒民解，勢孤援絕。赴君難，忠也；死王事，義也。死忠與義，又何求焉？』乃馳檄諸郡，丞赴義</font>
 <font color="#C00000">〔二〕</font>
 <font color="#262626">。敦遣從母弟魏乂攻丞，王廙使賊迎之，薨於車。敦既滅，追贈驃騎，謚曰愍王。」</font>
 <font size="4">
<font color="#000000">雖愍王家，亦未之皆悉，而無忌兄弟皆稚。</font>
</font>
 <font color="#262626">無忌別傳曰：「無忌字公壽，丞子也。才器兼濟，有文武幹。襲封譙王，衛軍將軍。」</font>
 <font size="4">
<font color="#000000">王胡之與無忌，長甚相暱，胡之嘗共遊，無忌入告母，請為饌。母流涕曰：「王敦昔肆酷汝父，假手世將。</font>
</font>
 <font color="#262626">司馬氏譜曰：「丞娶南陽趙氏女。」王廙別傳曰：「廙字世將。祖覽、父正。廙高朗豪率。王導、庾亮遊于石頭，會廙至，爾日迅風飛颿，廙倚船樓長嘯，神氣甚逸。導謂亮曰：『世將為復識事。』亮曰：『正足舒其逸耳。』性倨傲，不合己者面拒之，故為物所疾。加平南將軍，薨。」</font>
 <font size="4">
<font color="#000000">吾所以積年不告汝者，王氏門彊，汝兄弟尚幼，不欲使此聲著，蓋以避禍耳！」無忌驚號，抽刃而出，胡之去已遠。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案丞晉書作承，元敬作敬才。相當作湘。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案軍司馬，晉書作軍司是也。魏、晉有軍司，主一軍之事，以高秩重望者居之。承既藩王，又為方伯，故敦以為軍司，不當為軍司馬也。地荒民解，晉書作地荒人鮮。解乃鮮字之誤。諸郡下衍丞字，或是亟字之誤。」</font>
</p>
<p height="0pt" width="2em" align="left">
<font size="4">
<font color="#000000">４應鎮南作荊州，</font>
</font>
 <font color="#C00000">〔一〕</font>
 <font color="#262626">王隱晉書曰：「應詹字思遠，汝南南頓人，璩曾孫也。為人弘長有淹度，飾之以文才。司徒何充歎曰：『所謂文質之士！』累遷江州刺史、鎮南將軍。」</font>
 <font size="4">
<font color="#000000">王脩載、譙王子無忌同至新亭與別，坐上賓甚多，不悟二人俱到。有一客道：「譙王丞致禍，非大將軍意，正是平南所為耳。」無忌因奪直兵參軍刀，便欲斫。脩載走投水，舸上人接取，得免。</font>
</font>
 <font color="#262626">中興書曰：「褚裒為江州，無忌於坐拔刀斫耆之，褒與桓景共免之。</font>
 <font color="#C00000">〔二〕</font>
 <font color="#262626">御史奏無忌欲專殺害，</font>
 <font color="#C00000">〔三〕</font>
 <font color="#262626">詔以贖論。」前章既言無忌母告之，而此章復云客敘其事，且王廙之害司馬丞，遐邇共悉，脩齡兄弟，豈容不知？孫盛之言，皆實錄也。</font>
 <font color="#C00000">〔四〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注兩「褒」字景宋本俱作「裒」。注「孫盛之言」「孫」，景宋本作「法」，是。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「應詹止作江州，不作荊州，此荊字當作江。孝標注不加糾正，知當時尚未誤也。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案褒當作裒。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">李慈銘云：「案『御史』晉書作『御史中丞車灌』。」</font>
</p>
<p height="0pt" width="2em" align="left">
<font color="#262626">程炎震云：「晉書三十七無忌傳云『時王廙子丹陽丞耆之在坐』，又云『丹陽尹桓景』，又云『御史中丞車灌奏』。」</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">程炎震云：「詹為江州，在明帝太寧二年，去承之死才三年。承之難，無忌以少得免，則爾時未能報仇也。褚裒為江州，以裒傳及康紀參考，是咸康八年代王允之。則去承死二十一年，無忌已官黃門侍郎矣。晉書從中興書為是。」</font>
</p>
<p height="0pt" width="2em" align="left">
<font size="4">
<font color="#000000">５王右軍素輕藍田，藍田晚節論譽轉重，右軍尤不平。藍田於會稽丁艱，停山陰治喪。右軍代為郡，屢言出弔，連日不果。後詣門自通，主人既哭，不前而去，以陵辱之。於是彼此嫌隙大搆。後藍田臨揚州，右軍尚在郡，初得消息，遣一參軍詣朝廷，求分會稽為越州，使人受意失旨，大為時賢所笑。藍田密令從事數其郡諸不法，以先有隙，令自為其宜。右軍遂稱疾去郡，以憤慨致終。</font>
</font>
 <font color="#C00000">〔一〕</font>
 <font color="#262626">中興書曰：「羲之與述志尚不同，而兩不相能。述為會稽，艱居郡境，王羲之後為郡，申慰而已，初不重詣，述深以為恨。喪除，徵拜揚州，就徵，周行郡境，而不歷羲之。臨發，一別而去。羲之初語其友曰：『王懷祖免喪，正可當尚書，投老可得為僕射，更望會稽，便自邈然。』述既顯授，又檢校會稽郡，求其得失，主者疲於課對。羲之恥慨，遂稱疾去郡，墓前自誓不復仕。朝廷以其誓苦，不復徵也。」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書八十羲之傳用中興書，不取此文。蓋『以陵辱之』云，太不近情也。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">金樓子立言篇下云：「王懷祖之在會稽居喪，每聞角聲即灑掃，為逸少之弔也。如此累年，逸少不至。及為揚州，稱逸少罪。逸少於墓所自誓，不復仕焉。余以為懷祖為得，逸少為失也。懷祖地不賤於逸少，頗有儒術，逸少直虛勝耳。才既不足，以為高物，而長其狠傲，隱不違親，貞不絕俗，生不能養，死方肥遯。能書，何足道也！若然，魏勰之善畫，綏明之善棋，皆可凌物者也。懷祖構怨，宜哉！主父偃之心，蘇季子之帛，自於懷祖見之。」程炎震云：「御覽四十七引孔華會稽記曰：『諸暨縣北界有羅山，越時西施、鄭旦所居，所在有方石，是西施曬紗處，今名紵羅山。王羲之墓在山足，有石碑，孫興公為文，王子敬所書也。』」</font>
</p>
<p height="0pt" width="2em" align="left">
<font size="4">
<font color="#000000">６王東亭與孝伯語，後漸異。孝伯謂東亭曰：「卿便不可復測！」答曰：「王陵廷爭，陳平從默，但問克終云何耳。」</font>
</font>
 <font color="#262626">漢書曰：「呂后欲王諸呂，問右相王陵，以為不可。問左丞相陳平，平曰：『可。』陵出讓平，平曰：『面折廷爭，臣不如君；全社稷，定劉氏，君不如臣。』」晉安帝紀曰：「初，王恭赴山陵，欲斬國寶。王珣固諫之，乃止。既而恭謂珣曰：『此日視君，一似胡廣。』珣曰：『王陵廷爭，陳平從默，但問克終如何也。』」</font>
</p>
<p height="0pt" width="2em" align="left">
<font size="4">
<font color="#000000">７王孝伯死，縣其首於大桁。司馬太傅命駕出至標所，孰視首，曰：「卿何故趣，欲殺我邪？」</font>
</font>
 <font color="#262626">續晉陽秋曰：「王恭深懼禍難，抗表起兵。於是遣左將軍謝琰討恭，恭敗，走曲阿，為湖浦尉所擒。初，道子與恭善，欲載出都，面相折數。聞西軍之逼，乃令於兒塘斬之，</font>
 <font color="#C00000">〔一〕</font>
 <font color="#262626">梟首於東桁也。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案兒，古倪字，晉書作倪塘。」</font>
</p>
<p height="0pt" width="2em" align="left">
<font size="4">
<font color="#000000">８桓玄將篡，桓脩欲因玄在脩母許襲之。庾夫人云：「汝等近，過我餘年，我養之，不忍見行此事。」</font>
</font>
 <font color="#262626">桓氏譜曰：「桓沖後娶潁川庾蔑女，</font>
 <font color="#C00000">〔一〕</font>
 <font color="#262626">字姚。」晉安帝紀曰：「脩少為玄所侮，言論常鄙之，脩深憾焉，密有圖玄之意。脩母曰：『靈寶視我如母，汝等何忍骨肉相圖！』脩乃止。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案庾蔑為明穆皇后伯父袞之子。袞見晉書孝友傳。蔑官至侍中。」</font>
</p>
<span id="filepos0002071061"></span>
<p height="0pt" width="0pt" align="left">
<font size="4">
<font color="#385623">世說新語序目</font>
</font>
</p>
<p height="0pt" width="2em" align="left">
<font size="4">
<font color="#000000">晉人樂曠多奇情，故其言語文章別是一色，世說可睹已。說為晉作。及于漢、魏者，其餘耳。雖典雅不如左氏國語，馳騖不如諸國策，而清微簡遠，居然玄勝。概舉如衛虎渡江，安石教兒，機鋒似沈滑稽，又冷類入人夢思，有味有情，嚥之愈多，嚼之不見。蓋于時諸公剸以一言半句為終身之目，未若後來人士俛焉下筆，始定名價。臨川善述，更自高簡有法。反正之評，戾實之載，豈不或有？亦當頌之，使與諸書並行也。晚後淺俗，柰解人正不可得。嗚呼！人言江左清談遺事，槃槃一老出其游戲餘力，尚足辦此百萬之敵，茲非談之宗歟？抑吾取其文，而非論其人也。丙戌長夏，病思無聊，因手校家本精。其長註，間疏其滯義。明年以授梓，迺五月既望梓成。耘廬劉應登自書其端，是為序。</font>
</font>
</p>
<p height="0pt" width="2em" align="left">
<font size="4">
<font color="#000000">嘗攷載記所述晉人話言，簡約玄澹，爾雅有韻。世言江左善清談，今閱新語，信乎其言之也。臨川撰為此書，採掇綜敘，明暢不繁；孝標所注，能收錄諸家小史分釋其義。詁訓之賞，見於高似孫緯略。余家藏宋本，是放翁校刊本。謝湖躬耕之暇，手披心寄，自謂可觀。爰付梓人，傳之同好。因歎昔人論司馬氏之祚亡於清談，斯言也無乃過甚矣乎？竹林之儔，布慕沂樂；蘭亭之集，詠歌堯風；陶荊州之勤敏，謝東山之恬鎮；解莊易，則輔嗣平叔擅其宗；析梵言，則道林法深領其乘。或詞冷而趣遠，或事瑣而意奧，風旨各殊，人有興託。王茂弘、祖士雅之流，才通氣峻，心翼王室，又斑斑載諸冊簡。是可非之者哉？詩不云乎，「濟濟多士，文王以寧」。余以瑯琊王之渡江，諸賢弘贊之力為多，非強說也。夫諸晤言，率遇藻裁，遂為終身品目，故類以標格相高。玄虛成習，一時雅尚，有東京廚俊之流風焉。然曠達拓落，濫觴莫拯，取譏世教，撫卷惜之。此於諸賢，不無遺憾焉耳矣。刻成，序之。嘉靖乙未歲立秋日也。吳邵袁褧撰。</font>
</font>
</p>
<span id="filepos0002073558"></span>
<p height="0pt" width="0pt" align="left">
<font size="4">
<font color="#385623">世說舊題一首舊跋二首</font>
</font>
</p>
<p height="0pt" width="2em" align="left">
<font size="4">
<font color="#000000">宋臨川王義慶采擷漢、晉以來佳事佳話為世說新語，極為精絕，而猶未為奇也。梁劉孝標注此書，引援詳確，有不言之妙。如引漢、魏、吳諸史及子傳地理之書皆不必言，只如晉氏一朝史及晉諸公列傳譜錄文章，凡一百六十六家，皆出於正史之外。記載特詳，聞見未接，寔為注書之法。</font>
</font>
 <font color="#262626">右見高氏緯略。</font>
</p>
<p height="0pt" width="2em" align="left">
<font size="4">
<font color="#000000">右世說三十六篇，世所傳釐為十卷。或作四十五篇，而末卷但重出前九卷中所載。余家舊藏，蓋得之王原叔家。後得晏元獻公手自校本，盡去重復，其注亦小加翦截，最為善本。晉人雅尚清談，唐初史臣修書，率意竄定，多非舊語，尚賴此書以傳後世。然字有訛舛，語有難解，以它書證之，閒有可是正處，而注亦比晏本時為增損。至於所疑，則不敢妄下雌黃，姑亦傳疑，以俟通博。紹興八年夏四月癸亥，廣川董弅題。</font>
</font>
</p>
<p height="0pt" width="2em" align="left">
<font size="4">
<font color="#000000">郡中舊有南史劉賓客集版，皆廢于火，世說亦不復在。游到官，始重刻之，以存故事。世說最後成，因併識于卷末。淳熙戊申重五日，新定郡守笠澤陸游書。</font>
</font>
</p>
<span id="filepos0002075193"></span>
<p height="0pt" width="0pt" align="left">
<font size="4">
<font color="#385623">世說新語常</font>
</font>
 <font size="4">
<font color="#385623">⾒⼈</font>
</font>
 <font size="4">
<font color="#385623">名異稱表</font>
</font>
</p>
<p height="0pt" width="0pt" align="justify">
<font size="4">為便於讀者瞭解本書中的⼈名異稱，特列此表，所收⼈名以書中常⾒並出現⼆次以上者為准。</font>
</p>
<p height="0pt" width="0pt" align="justify">
<font size="4">三畫</font>
</p>
<p height="0pt" width="0pt" align="justify">
<font size="4">⼭⼭濤字巨源，⼜稱⼭司徒、⼭少傅、⼭公、康侯。⼭簡字季倫，⼜稱⼭公。</font>
</p>
<p height="0pt" width="0pt" align="justify">
<font size="4">四畫</font>
</p>
<p height="0pt" width="0pt" align="justify">
<font size="4">卞王⽀孔卞壼字望之，⼜稱卞令。</font>
</p>
<p height="0pt" width="0pt" align="justify">
<font size="4">卞范之字敬祖，⼜稱卞范、卞鞠。</font>
</p>
<p height="0pt" width="0pt" align="justify">
<font size="4">王乂字叔元，⼜稱王平北。</font>
</p>
<p height="0pt" width="0pt" align="justify">
<font size="4">王戎字浚沖，⼜稱阿戎、安豐、王安豐、安豐侯。</font>
</p>
<p height="0pt" width="0pt" align="justify">
<font size="4">王忱字元達，⼜稱王⼤、阿⼤、佛⼤、王佛⼤、建武、王建武、王荊州、王吏部。</font>
</p>
<p height="0pt" width="0pt" align="justify">
<font size="4">王承字安期，⼜稱東海、王東海、王參軍。</font>
</p>
<p height="0pt" width="0pt" align="justify">
<font size="4">王劭字敬倫，⼜稱⼤奴。</font>
</p>
<p height="0pt" width="0pt" align="justify">
<font size="4">王含字處弘，⼜稱王光祿。</font>
</p>
<p height="0pt" width="0pt" align="justify">
<font size="4">王坦之字⽂度，⼜稱中郎、王中郎、王北中郎、安北。</font>
</p>
<p height="0pt" width="0pt" align="justify">
<font size="4">王述字懷祖，⼜稱藍⽥、藍⽥侯、王藍⽥、宛陵、王掾。</font>
</p>
<p height="0pt" width="0pt" align="justify">
<font size="4">王胡之字修齡，⼜稱阿齡、王⾧史、司州、王司州。</font>
</p>
<p height="0pt" width="0pt" align="justify">
<font size="4">王衍字夷甫，⼜稱太尉、王太尉。</font>
</p>
<p height="0pt" width="0pt" align="justify">
<font size="4">王恬字敬豫，⼜稱阿螭、螭虎、王螭。</font>
</p>
<p height="0pt" width="0pt" align="justify">
<font size="4">王昶字⽂舒，⼜稱穆侯、司空。</font>
</p>
<p height="0pt" width="0pt" align="justify">
<font size="4">王洽字敬和，⼜稱領軍、王領軍、王⾞騎。</font>
</p>
<p height="0pt" width="0pt" align="justify">
<font size="4">王瑉字季琰，⼜稱王彌、僧彌、王僧彌、⼩令。</font>
</p>
<p height="0pt" width="0pt" align="justify">
<font size="4">王修字敬仁，⼜稱苟⼦、王苟⼦、王修之。</font>
</p>
<p height="0pt" width="0pt" align="justify">
<font size="4">王爽字季明，⼜稱王睹。</font>
</p>
<p height="0pt" width="0pt" align="justify">
<font size="4">王珣字元琳，⼜稱阿⽠、法護、東亭、王東亭、東亭侯、短主簿。</font>
</p>
<p height="0pt" width="0pt" align="justify">
<font size="4">王悅字⾧豫，⼜稱⼤郎。</font>
</p>
<p height="0pt" width="0pt" align="justify">
<font size="4">王敦字處仲，⼜稱阿⿊、⼤將軍、王⼤將軍。</font>
</p>
<p height="0pt" width="0pt" align="justify">
<font size="4">王舒字處明，⼜稱王中郎、彭澤侯。</font>
</p>
<p height="0pt" width="0pt" align="justify">
<font size="4">王恭字孝伯，⼜稱王甯、阿甯、王丞。</font>
</p>
<p height="0pt" width="0pt" align="justify">
<font size="4">王彪之字叔虎，⼜稱虎犢、王⽩須。</font>
</p>
<p height="0pt" width="0pt" align="justify">
<font size="4">王湛字處沖，⼜稱王汝南。</font>
</p>
<p height="0pt" width="0pt" align="justify">
<font size="4">王渾字⽞沖，⼜稱王司徒、王侯。</font>
</p>
<p height="0pt" width="0pt" align="justify">
<font size="4">王廙字世將，⼜稱平南。</font>
</p>
<p height="0pt" width="0pt" align="justify">
<font size="4">王澄字平⼦，⼜稱阿平。</font>
</p>
<p height="0pt" width="0pt" align="justify">
<font size="4">王導字茂弘，⼜稱阿⿓、丞相、王丞相、仲⽗、司空、王公。</font>
</p>
<p height="0pt" width="0pt" align="justify">
<font size="4">王蒙字仲祖，⼜稱⾧史、王⾧史、阿奴、王掾。</font>
</p>
<p height="0pt" width="0pt" align="justify">
<font size="4">王徽字幼仁，⼜稱荊產、王荊產。</font>
</p>
<p height="0pt" width="0pt" align="justify">
<font size="4">王徽之字⼦猷，⼜稱王⿈⾨。</font>
</p>
<p height="0pt" width="0pt" align="justify">
<font size="4">王羲之字逸少，⼜稱右軍、王右軍、臨川。</font>
</p>
<p height="0pt" width="0pt" align="justify">
<font size="4">王凝之字叔平，⼜稱王江州、王郎。</font>
</p>
<p height="0pt" width="0pt" align="justify">
<font size="4">王臨之字仲產，⼜稱阿林、阿臨、東陽。</font>
</p>
<p height="0pt" width="0pt" align="justify">
<font size="4">王薈字敬⽂，⼜稱⼩奴、王⼩奴、王衛軍。</font>
</p>
<p height="0pt" width="0pt" align="justify">
<font size="4">王謐字雅遠，⼜稱武岡、王武岡、武岡侯。</font>
</p>
<p height="0pt" width="0pt" align="justify">
<font size="4">王蘊字叔仁，⼜稱阿興、光祿、王光祿。</font>
</p>
<p height="0pt" width="0pt" align="justify">
<font size="4">王獻之字⼦敬，⼜稱阿敬、王令。</font>
</p>
<p height="0pt" width="0pt" align="justify">
<font size="4">⽀遁字道林，⼜稱⽀⽒、⽀公、林公、林道⼈、林法師。</font>
</p>
<p height="0pt" width="0pt" align="justify">
<font size="4">孔坦字君平，⼜稱廷尉、孔廷尉。</font>
</p>
<p height="0pt" width="0pt" align="justify">
<font size="4">孔愉字敬康，⼜稱孔郎、⾞騎、孔⾞騎、余不亭侯。</font>
</p>
<p height="0pt" width="0pt" align="justify">
<font size="4">孔羣字敬休，⼜稱中丞。</font>
</p>
<p height="0pt" width="0pt" align="justify">
<font size="4">孔岩字彭祖，⼜稱孔西陽、西陽侯。</font>
</p>
<p height="0pt" width="0pt" align="justify">
<font size="4">五畫</font>
</p>
<p height="0pt" width="0pt" align="justify">
<font size="4">⽯司⽯勒字世⿓，⼜稱明皇帝。</font>
</p>
<p height="0pt" width="0pt" align="justify">
<font size="4">司⾺懿字仲達，⼜稱宣⽂侯、宣王、太傅、司⾺宣王、晉宣王、晉宣帝、⾼祖。</font>
</p>
<p height="0pt" width="0pt" align="justify">
<font size="4">司⾺師字⼦元，⼜稱⼤將軍、景王、晉景王、晉景帝。</font>
</p>
<p height="0pt" width="0pt" align="justify">
<font size="4">司⾺昭字⼦上，⼜稱⼤將軍、晉王、晉⽂王、司⾺⽂王、⽂皇帝、晉⽂帝、太祖。</font>
</p>
<p height="0pt" width="0pt" align="justify">
<font size="4">司⾺炎字安宇，⼜稱晉王、晉武帝、世祖。</font>
</p>
<p height="0pt" width="0pt" align="justify">
<font size="4">司⾺叡字景⽂，⼜稱琅邪王、晉王、元皇、元皇帝、晉元帝、中宗。</font>
</p>
<p height="0pt" width="0pt" align="justify">
<font size="4">司⾺衍字世根，⼜稱晉成帝、顯宗。</font>
</p>
<p height="0pt" width="0pt" align="justify">
<font size="4">司⾺紹字道畿，⼜稱晉明帝、肅祖。</font>
</p>
<p height="0pt" width="0pt" align="justify">
<font size="4">司⾺奕字延齡，⼜稱晉海西公、晉廢帝。</font>
</p>
<p height="0pt" width="0pt" align="justify">
<font size="4">司⾺昱字道萬，⼜稱會稽、撫軍、撫軍⼤將軍、相王、晉簡⽂帝、太宗。</font>
</p>
<p height="0pt" width="0pt" align="justify">
<font size="4">司⾺曜字昌明，⼜稱孝武皇帝、晉孝武帝、烈宗。</font>
</p>
<p height="0pt" width="0pt" align="justify">
<font size="4">司⾺乂字⼠度，⼜稱⾧沙王。</font>
</p>
<p height="0pt" width="0pt" align="justify">
<font size="4">司⾺丞字元敬，⼜稱譙王、司⾺湣王、湣王。</font>
</p>
<p height="0pt" width="0pt" align="justify">
<font size="4">司⾺攸字⼤猷，⼜稱⿑王、⿑獻王。</font>
</p>
<p height="0pt" width="0pt" align="justify">
<font size="4">司⾺冏字景治，⼜稱⿑王。</font>
</p>
<p height="0pt" width="0pt" align="justify">
<font size="4">司⾺倫字⼦彝，⼜稱趙王。</font>
</p>
<p height="0pt" width="0pt" align="justify">
<font size="4">司⾺穎字叔度，⼜稱成都王。</font>
</p>
<p height="0pt" width="0pt" align="justify">
<font size="4">司⾺道⼦，⼜稱會稽王、司⾺太傅、⽂孝王、司⾺⽂孝王。</font>
</p>
<p height="0pt" width="0pt" align="justify">
<font size="4">司⾺越字元超，⼜稱太傅、司⾺太傅、東海王。</font>
</p>
<p height="0pt" width="0pt" align="justify">
<font size="4">司⾺晞字道升，⼜稱武陵王、太宰。</font>
</p>
<p height="0pt" width="0pt" align="justify">
<font size="4">六畫</font>
</p>
<p height="0pt" width="0pt" align="justify">
<font size="4">江⽺江虨字思⽞，⼜稱江郎、江君、江僕射。</font>
</p>
<p height="0pt" width="0pt" align="justify">
<font size="4">⽺孚字⼦道，⼜稱⽺侯。</font>
</p>
<p height="0pt" width="0pt" align="justify">
<font size="4">⽺忱字⾧和，⼜稱⽺陶。</font>
</p>
<p height="0pt" width="0pt" align="justify">
<font size="4">⽺祜字叔⼦，⼜稱⽺公、⽺太傅。</font>
</p>
<p height="0pt" width="0pt" align="justify">
<font size="4">七畫</font>
</p>
<p height="0pt" width="0pt" align="justify">
<font size="4">沈李⾞阮杜何沈充字⼠居，⼜稱沈令。</font>
</p>
<p height="0pt" width="0pt" align="justify">
<font size="4">李重字茂曾，⼜稱平陽、李平陽。</font>
</p>
<p height="0pt" width="0pt" align="justify">
<font size="4">李秉字⽞胄，⼜稱秦州。</font>
</p>
<p height="0pt" width="0pt" align="justify">
<font size="4">李膺字元禮，⼜稱李府君。</font>
</p>
<p height="0pt" width="0pt" align="justify">
<font size="4">⾞胤字武⼦，⼜稱⾞公。</font>
</p>
<p height="0pt" width="0pt" align="justify">
<font size="4">阮裕字思曠，⼜稱阮主簿、阮光祿、阮公。</font>
</p>
<p height="0pt" width="0pt" align="justify">
<font size="4">阮籍字嗣宗，⼜稱步兵、阮步兵、阮公。</font>
</p>
<p height="0pt" width="0pt" align="justify">
<font size="4">杜育字⽅叔，⼜稱神童、杜聖。</font>
</p>
<p height="0pt" width="0pt" align="justify">
<font size="4">杜預字元凱，⼜稱當陽侯。</font>
</p>
<p height="0pt" width="0pt" align="justify">
<font size="4">何充字次道，⼜稱何揚州、驃騎、何驃騎。</font>
</p>
<p height="0pt" width="0pt" align="justify">
<font size="4">何晏字平叔，⼜稱阿平、何尚書。</font>
</p>
<p height="0pt" width="0pt" align="justify">
<font size="4">⼋畫</font>
</p>
<p height="0pt" width="0pt" align="justify">
<font size="4">邴孟和竺周邴原字根矩，⼜稱邴君。</font>
</p>
<p height="0pt" width="0pt" align="justify">
<font size="4">孟嘉字萬年，⼜稱孟從事。</font>
</p>
<p height="0pt" width="0pt" align="justify">
<font size="4">和嶠字⾧輿，⼜稱和公。</font>
</p>
<p height="0pt" width="0pt" align="justify">
<font size="4">竺法深，⼜稱竺道潛、深公、法師。</font>
</p>
<p height="0pt" width="0pt" align="justify">
<font size="4">周顗字伯仁，⼜稱周僕射、周侯。</font>
</p>
<p height="0pt" width="0pt" align="justify">
<font size="4">九畫</font>
</p>
<p height="0pt" width="0pt" align="justify">
<font size="4">范范甯字武⼦，⼜稱范豫章。</font>
</p>
<p height="0pt" width="0pt" align="justify">
<font size="4">⼗畫</font>
</p>
<p height="0pt" width="0pt" align="justify">
<font size="4">⾼祖袁荀桓郝孫殷郗⾼坐道⼈，⼜稱⼫黎密、帛⼫黎密。</font>
</p>
<p height="0pt" width="0pt" align="justify">
<font size="4">⾼崧字茂琰，⼜稱阿酃、⾼靈、⾼侍中。</font>
</p>
<p height="0pt" width="0pt" align="justify">
<font size="4">祖逖字⼠穉，⼜稱祖⾞騎、祖⽣。</font>
</p>
<p height="0pt" width="0pt" align="justify">
<font size="4">袁宏字彥伯，⼜稱袁虎、袁⽣、袁參軍。</font>
</p>
<p height="0pt" width="0pt" align="justify">
<font size="4">荀彧字⽂若，⼜稱敬侯。</font>
</p>
<p height="0pt" width="0pt" align="justify">
<font size="4">荀淑字季和，⼜稱荀君、荀朗陵。</font>
</p>
<p height="0pt" width="0pt" align="justify">
<font size="4">荀爽字慈明，⼜稱荀諝。</font>
</p>
<p height="0pt" width="0pt" align="justify">
<font size="4">荀羨字令則，⼜稱荀中郎。</font>
</p>
<p height="0pt" width="0pt" align="justify">
<font size="4">荀勖字公曾，⼜稱荀濟北。</font>
</p>
<p height="0pt" width="0pt" align="justify">
<font size="4">荀靖字叔慈，⼜稱⽞⾏先⽣。</font>
</p>
<p height="0pt" width="0pt" align="justify">
<font size="4">荀顗字景倩，⼜稱荀侍中、臨淮公。</font>
</p>
<p height="0pt" width="0pt" align="justify">
<font size="4">桓⽞字敬道，⼜稱靈寶、南郡、桓南郡、南郡公、桓義興、桓公。</font>
</p>
<p height="0pt" width="0pt" align="justify">
<font size="4">桓伊字叔夏，⼜稱⼦野、桓⼦野、桓尹、桓護軍。</font>
</p>
<p height="0pt" width="0pt" align="justify">
<font size="4">桓沖字⽞叔，⼜稱⾞騎、桓⾞騎、桓公。</font>
</p>
<p height="0pt" width="0pt" align="justify">
<font size="4">桓溫字元⼦，⼜稱桓宣城、桓宣武、宣武、宣武侯、宣武公、桓荊州、桓⼤司⾺、⼤將軍、桓公。</font>
</p>
<p height="0pt" width="0pt" align="justify">
<font size="4">桓嗣字恭祖，⼜稱豹奴、桓豹奴。</font>
</p>
<p height="0pt" width="0pt" align="justify">
<font size="4">桓彝字茂倫，⼜稱桓常侍、桓廷尉。</font>
</p>
<p height="0pt" width="0pt" align="justify">
<font size="4">桓豁字朗⼦，⼜稱征西、桓征西。</font>
</p>
<p height="0pt" width="0pt" align="justify">
<font size="4">郝隆字佐治，⼜稱郝參軍。</font>
</p>
<p height="0pt" width="0pt" align="justify">
<font size="4">孫休字⼦烈，⼜稱琅邪王、景皇帝、吳景帝。</font>
</p>
<p height="0pt" width="0pt" align="justify">
<font size="4">孫秀字俊忠，⼜稱孫令。</font>
</p>
<p height="0pt" width="0pt" align="justify">
<font size="4">孫皓字元宗，⼜稱孫彭祖、歸命侯。</font>
</p>
<p height="0pt" width="0pt" align="justify">
<font size="4">孫盛字安國，⼜稱監君、孫監。</font>
</p>
<p height="0pt" width="0pt" align="justify">
<font size="4">孫策字伯符，⼜稱孫郎、⾧沙桓王。</font>
</p>
<p height="0pt" width="0pt" align="justify">
<font size="4">孫綽字興公，⼜稱孫⾧樂。</font>
</p>
<p height="0pt" width="0pt" align="justify">
<font size="4">孫權字仲謀，⼜稱⼤皇帝、吳⼤帝。</font>
</p>
<p height="0pt" width="0pt" align="justify">
<font size="4">殷仲堪，⼜稱殷荊州、殷侯。</font>
</p>
<p height="0pt" width="0pt" align="justify">
<font size="4">殷浩字淵源，⼜稱阿源、殷揚州、殷中軍、殷侯。</font>
</p>
<p height="0pt" width="0pt" align="justify">
<font size="4">殷羨字洪喬，⼜稱殷豫章。</font>
</p>
<p height="0pt" width="0pt" align="justify">
<font size="4">殷融字洪遠，⼜稱太常、殷太常。</font>
</p>
<p height="0pt" width="0pt" align="justify">
<font size="4">殷覬字伯道，⼜稱阿巢。</font>
</p>
<p height="0pt" width="0pt" align="justify">
<font size="4">郗恢字道胤，⼜稱阿乞、郗雍州、郗尚書。</font>
</p>
<p height="0pt" width="0pt" align="justify">
<font size="4">郗超字嘉賓，⼜稱景興、郗郎、髯參軍。</font>
</p>
<p height="0pt" width="0pt" align="justify">
<font size="4">郗愔字⽅回，⼜稱司空、郗司空、郗公。</font>
</p>
<p height="0pt" width="0pt" align="justify">
<font size="4">郗曇字重熙，⼜稱中郎。</font>
</p>
<p height="0pt" width="0pt" align="justify">
<font size="4">郗鑒字道徽，⼜稱郗太尉、郗太傅、郗司空、郗公。</font>
</p>
<p height="0pt" width="0pt" align="justify">
<font size="4">⼗⼀畫</font>
</p>
<p height="0pt" width="0pt" align="justify">
<font size="4">許郭曹陸張陳習陶許詢字⽞度，⼜稱阿訥、許掾。</font>
</p>
<p height="0pt" width="0pt" align="justify">
<font size="4">許璪字思⽂，⼜稱許侍中。</font>
</p>
<p height="0pt" width="0pt" align="justify">
<font size="4">郭泰字林宗，⼜稱郭太、郭有道。</font>
</p>
<p height="0pt" width="0pt" align="justify">
<font size="4">郭槐，⼜稱郭⽟璜、郭⽒、廣宣君。</font>
</p>
<p height="0pt" width="0pt" align="justify">
<font size="4">曹操字孟德，⼜稱阿瞞、曹公、武王、魏王、魏武帝、太祖、魏太祖。</font>
</p>
<p height="0pt" width="0pt" align="justify">
<font size="4">曹丕字⼦桓，⼜稱五官將、魏⽂帝。</font>
</p>
<p height="0pt" width="0pt" align="justify">
<font size="4">曹叡字太沖，⼜稱魏明帝。</font>
</p>
<p height="0pt" width="0pt" align="justify">
<font size="4">曹植字⼦建，⼜稱東阿王、鄄城侯、陳思王。</font>
</p>
<p height="0pt" width="0pt" align="justify">
<font size="4">曹髦字彥⼠，⼜稱⾼貴鄉公。</font>
</p>
<p height="0pt" width="0pt" align="justify">
<font size="4">陸玩字⼠瑤，⼜稱陸太尉。</font>
</p>
<p height="0pt" width="0pt" align="justify">
<font size="4">陸遜字伯⾔，⼜稱神君。</font>
</p>
<p height="0pt" width="0pt" align="justify">
<font size="4">陸機字⼠衡，⼜稱陸平原。</font>
</p>
<p height="0pt" width="0pt" align="justify">
<font size="4">張天錫字純嘏，⼜稱歸義侯。</font>
</p>
<p height="0pt" width="0pt" align="justify">
<font size="4">張⽞之字祖希，⼜稱張⽞、張冠軍、張吳興。</font>
</p>
<p height="0pt" width="0pt" align="justify">
<font size="4">張昭字⼦布，⼜稱張輔昊。</font>
</p>
<p height="0pt" width="0pt" align="justify">
<font size="4">張湛字處度，⼜稱張驎。</font>
</p>
<p height="0pt" width="0pt" align="justify">
<font size="4">張華字茂先，⼜稱張公。</font>
</p>
<p height="0pt" width="0pt" align="justify">
<font size="4">張翰字季鷹，⼜稱江東步兵。</font>
</p>
<p height="0pt" width="0pt" align="justify">
<font size="4">張憑字⾧宗，⼜稱張孝廉。</font>
</p>
<p height="0pt" width="0pt" align="justify">
<font size="4">陳寔字仲⼸，⼜稱太丘、陳太丘。</font>
</p>
<p height="0pt" width="0pt" align="justify">
<font size="4">陳逵字林道，⼜稱廣陵公。</font>
</p>
<p height="0pt" width="0pt" align="justify">
<font size="4">陳羣字⾧⽂，⼜稱司空。</font>
</p>
<p height="0pt" width="0pt" align="justify">
<font size="4">習鑿⿒字彥威，⼜稱習參軍。</font>
</p>
<p height="0pt" width="0pt" align="justify">
<font size="4">陶侃字⼠衡，⼜稱陶⼠⾏、陶公、⾧沙郡公、桓公。</font>
</p>
<p height="0pt" width="0pt" align="justify">
<font size="4">陶範字道則，⼜稱胡奴、陶胡奴。</font>
</p>
<p height="0pt" width="0pt" align="justify">
<font size="4">⼗⼆畫</font>
</p>
<p height="0pt" width="0pt" align="justify">
<font size="4">庾溫賀傅嵇庾友字惠彥，⼜稱弘之、⽟台、庾⽟台。</font>
</p>
<p height="0pt" width="0pt" align="justify">
<font size="4">庾冰字季堅，⼜稱庾吳郡、庾司空、庾公。</font>
</p>
<p height="0pt" width="0pt" align="justify">
<font size="4">庾亮字元規，⼜稱庾公、太尉、庾太尉、⽂康、庾⽂康。</font>
</p>
<p height="0pt" width="0pt" align="justify">
<font size="4">庾爰之字仲真，⼜稱園客、庾園客。</font>
</p>
<p height="0pt" width="0pt" align="justify">
<font size="4">庾琮字⼦躬，⼜稱庾公。</font>
</p>
<p height="0pt" width="0pt" align="justify">
<font size="4">庾倩字少彥，⼜稱庾倪。</font>
</p>
<p height="0pt" width="0pt" align="justify">
<font size="4">庾統字⾧仁，⼜稱庾⾚⽟。</font>
</p>
<p height="0pt" width="0pt" align="justify">
<font size="4">庾敳字⼦嵩，⼜稱中郎、庾中郎。</font>
</p>
<p height="0pt" width="0pt" align="justify">
<font size="4">庾會字會宗，⼜稱阿恭。</font>
</p>
<p height="0pt" width="0pt" align="justify">
<font size="4">庾羲字叔和，⼜稱道恩。</font>
</p>
<p height="0pt" width="0pt" align="justify">
<font size="4">庾翼字穉恭，⼜稱⼩庾、庾郎、庾征西、庾⼩征西。</font>
</p>
<p height="0pt" width="0pt" align="justify">
<font size="4">溫嶠字太真，⼜稱溫司⾺、溫忠武、溫公。</font>
</p>
<p height="0pt" width="0pt" align="justify">
<font size="4">賀邵字興伯，⼜稱賀太傅。</font>
</p>
<p height="0pt" width="0pt" align="justify">
<font size="4">賀循字彥先，⼜稱司空、賀司空、賀⽣。</font>
</p>
<p height="0pt" width="0pt" align="justify">
<font size="4">傅瑗字叔⽟，⼜稱傅約。</font>
</p>
<p height="0pt" width="0pt" align="justify">
<font size="4">嵇康字叔夜，⼜稱嵇中散、嵇⽣、嵇公。</font>
</p>
<p height="0pt" width="0pt" align="justify">
<font size="4">嵇紹字延祖，⼜稱嵇侍中。</font>
</p>
<p height="0pt" width="0pt" align="justify">
<font size="4">⼗三畫</font>
</p>
<p height="0pt" width="0pt" align="justify">
<font size="4">賈賈充字公閭，⼜稱魯郡公。</font>
</p>
<p height="0pt" width="0pt" align="justify">
<font size="4">⼗四畫</font>
</p>
<p height="0pt" width="0pt" align="justify">
<font size="4">褚裴褚裒字⼦野，⼜稱褚太傅、褚公。</font>
</p>
<p height="0pt" width="0pt" align="justify">
<font size="4">裴秀字季彥，⼜稱巨⿅公、元公。</font>
</p>
<p height="0pt" width="0pt" align="justify">
<font size="4">裴啟字榮期，⼜稱裴郎。</font>
</p>
<p height="0pt" width="0pt" align="justify">
<font size="4">裴楷字叔則，⼜稱裴令公。</font>
</p>
<p height="0pt" width="0pt" align="justify">
<font size="4">裴頠字逸民，⼜稱裴僕射、成公、裴成公、裴令。</font>
</p>
<p height="0pt" width="0pt" align="justify">
<font size="4">裴徽字⽂季，⼜稱裴冀州、裴使君。</font>
</p>
<p height="0pt" width="0pt" align="justify">
<font size="4">裴遐字叔道，⼜稱裴散騎。</font>
</p>
<p height="0pt" width="0pt" align="justify">
<font size="4">⼗五畫</font>
</p>
<p height="0pt" width="0pt" align="justify">
<font size="4">諸鄧蔡樂劉諸葛亮字孔明，⼜稱伏⿓、武侯。</font>
</p>
<p height="0pt" width="0pt" align="justify">
<font size="4">諸葛恢字道明，⼜稱葛令、諸葛令。</font>
</p>
<p height="0pt" width="0pt" align="justify">
<font size="4">鄧遐字應⽞，⼜稱鄧竟陵。</font>
</p>
<p height="0pt" width="0pt" align="justify">
<font size="4">鄧揚字⽞茂，⼜稱鄧尚書。</font>
</p>
<p height="0pt" width="0pt" align="justify">
<font size="4">蔡洪字叔開，⼜稱秀才。</font>
</p>
<p height="0pt" width="0pt" align="justify">
<font size="4">蔡謨字道明，⼜稱蔡司徒、蔡公。</font>
</p>
<p height="0pt" width="0pt" align="justify">
<font size="4">樂廣字彥輔，⼜稱樂令、樂君。</font>
</p>
<p height="0pt" width="0pt" align="justify">
<font size="4">劉表字景升，⼜稱劉牧、劉鎮南。</font>
</p>
<p height="0pt" width="0pt" align="justify">
<font size="4">劉昶字公榮，⼜稱劉公。</font>
</p>
<p height="0pt" width="0pt" align="justify">
<font size="4">劉惔字真⾧，⼜稱劉尹、劉丹陽。</font>
</p>
<p height="0pt" width="0pt" align="justify">
<font size="4">劉琨字越⽯，⼜稱劉司空、廣武侯。</font>
</p>
<p height="0pt" width="0pt" align="justify">
<font size="4">劉准字君平，⼜稱劉河內。</font>
</p>
<p height="0pt" width="0pt" align="justify">
<font size="4">劉瑾字仲璋，⼜稱劉太常。</font>
</p>
<p height="0pt" width="0pt" align="justify">
<font size="4">劉毅字仲雄，⼜稱劉功曹。</font>
</p>
<p height="0pt" width="0pt" align="justify">
<font size="4">劉驎之字⼦驥，⼜稱劉遺民、劉⾧史。</font>
</p>
<p height="0pt" width="0pt" align="justify">
<font size="4">⼗六畫</font>
</p>
<p height="0pt" width="0pt" align="justify">
<font size="4">衛衛紛字叔寶，⼜稱衛虎、衛君、衛洗⾺。</font>
</p>
<p height="0pt" width="0pt" align="justify">
<font size="4">衛瓘字伯⽟，⼜稱太保。</font>
</p>
<p height="0pt" width="0pt" align="justify">
<font size="4">⼗七畫</font>
</p>
<p height="0pt" width="0pt" align="justify">
<font size="4">謝韓戴鐘謝⽞字幼度，⼜稱謝遏、謝孝、⾞騎、謝⾞騎、謝左軍。</font>
</p>
<p height="0pt" width="0pt" align="justify">
<font size="4">謝安字安⽯，⼜稱太傅、謝太傅、謝相、謝家安、僕射、謝公、⽂靖。</font>
</p>
<p height="0pt" width="0pt" align="justify">
<font size="4">謝尚字仁祖，⼜稱堅⽯、鎮西、謝鎮西、謝郎、謝掾。</font>
</p>
<p height="0pt" width="0pt" align="justify">
<font size="4">謝奉字弘道，⼜稱安南、謝安南。</font>
</p>
<p height="0pt" width="0pt" align="justify">
<font size="4">謝奕字無奕，⼜稱晉陵、安西、謝安西。</font>
</p>
<p height="0pt" width="0pt" align="justify">
<font size="4">謝琰字瑗度，⼜稱末婢、望蔡、謝望蔡。</font>
</p>
<p height="0pt" width="0pt" align="justify">
<font size="4">謝萬字萬⽯，⼜稱阿萬、謝中郎、關內侯。</font>
</p>
<p height="0pt" width="0pt" align="justify">
<font size="4">謝敷字慶緒，⼜稱謝居⼠。</font>
</p>
<p height="0pt" width="0pt" align="justify">
<font size="4">謝據字⽞道，⼜稱虎⼦、謝虎⼦、中郎。</font>
</p>
<p height="0pt" width="0pt" align="justify">
<font size="4">謝裒字幼儒，⼜稱謝尚書。</font>
</p>
<p height="0pt" width="0pt" align="justify">
<font size="4">謝朗字⾧度，⼜稱胡兒、謝胡、謝胡兒、東陽。</font>
</p>
<p height="0pt" width="0pt" align="justify">
<font size="4">謝混字叔源，⼜稱益壽、謝益壽。</font>
</p>
<p height="0pt" width="0pt" align="justify">
<font size="4">謝道蘊，⼜稱王凝之妻、謝夫⼈、王江州夫⼈。</font>
</p>
<p height="0pt" width="0pt" align="justify">
<font size="4">謝韶字穆度，⼜稱謝封。</font>
</p>
<p height="0pt" width="0pt" align="justify">
<font size="4">謝淵字叔度，⼜稱謝末。</font>
</p>
<p height="0pt" width="0pt" align="justify">
<font size="4">謝鯤字幼輿，⼜稱謝豫章。</font>
</p>
<p height="0pt" width="0pt" align="justify">
<font size="4">韓伯字康伯，⼜稱韓豫章、韓太常。</font>
</p>
<p height="0pt" width="0pt" align="justify">
<font size="4">戴逵字安道，⼜稱戴公。</font>
</p>
<p height="0pt" width="0pt" align="justify">
<font size="4">戴儼，⼜稱戴淵、戴若思。</font>
</p>
<p height="0pt" width="0pt" align="justify">
<font size="4">鐘毓字穉叔，⼜稱鐘君。</font>
</p>
<p height="0pt" width="0pt" align="justify">
<font size="4">⼗⼋畫</font>
</p>
<p height="0pt" width="0pt" align="justify">
<font size="4">魏魏舒字陽元，⼜稱遲鈍。</font>
</p>
<p height="0pt" width="0pt" align="justify">
<font size="4">⼗九畫</font>
</p>
<p height="0pt" width="0pt" align="justify">
<font size="4">龐龐統字⼠元，⼜稱鳳雛、龐公。</font>
</p>
<p height="0pt" width="0pt" align="justify">
<font size="4">⼆⼗畫</font>
</p>
<p height="0pt" width="0pt" align="justify">
<font size="4">釋釋惠遠，⼜稱釋慧遠、遠公、遠法師。</font>
</p>
<p height="0pt" width="0pt" align="justify">
<font size="4">⼆⼗⼀畫</font>
</p>
<p height="0pt" width="0pt" align="justify">
<font size="4">顧顧和字君孝，⼜稱顧司空、顧公。</font>
</p>
<p height="0pt" width="0pt" align="justify">
<font size="4">顧邵字孝則，⼜稱顧⼦。</font>
</p>
<p height="0pt" width="0pt" align="justify">
<font size="4">顧雍字元歎，⼜稱陽遂鄉侯、顧侯。</font>
</p>
<p height="0pt" width="0pt" align="justify">
<font size="4">顧榮字彥先，⼜稱顧驃騎、元公。</font>
</p>
<p height="0pt" width="0pt" align="justify">
<font size="2"> </font>
</p>
<span id="filepos0002103021"></span>
<p height="0pt" width="0pt" align="left">
<font size="4">
<font color="#385623">四庫全書總</font>
</font>
 <font size="4">
<font color="#385623">⽬</font>
</font>
 <font size="4">
<font color="#385623">提要世說新語三卷</font>
</font>
</p>
<p height="0pt" width="0pt" align="justify">
<font size="4">宋臨川王劉義慶撰，梁劉孝標注。</font>
</p>
<p height="0pt" width="2em" align="justify">
<font size="4">義慶事蹟具宋書。孝標名峻，以字⾏，事蹟具梁書。⿈伯思東觀餘論謂世說之名，肇于劉向，其書已亡，故義慶所集名世說新書。段成式⾣陽雜俎引王敦澡⾖事，尚作世說新書可證。不知何⼈改為新語，蓋近世所傳。然相沿已久，不能複正矣。(1)所記分三⼗⼋⾨，上起後漢，下迄東晉，皆軼事瑣語，⾜為談助。唐藝⽂志稱劉義慶世說⼋卷，劉孝標續⼗卷，崇⽂總⽬惟載⼗卷。晁公武謂當是孝標續義慶元本⼋卷，通成⼗卷。⼜謂家有詳略⼆本，迥不相同。今其本皆不傳。惟陳振孫書錄解題作三卷，與今本合。其每卷析為上下，則世傳陸遊所刊本已然，蓋即舊本。⾄振孫載汪藻所雲敘錄⼆卷，⾸為考異，繼列⼈物世譜，姓字異同，末記所引書⽬者，則佚之久矣。(2)⾃明以來，世俗所⾏凡⼆本，⼀為王世貞所刊，注⽂多所刪節，殊乖其舊；⼀為袁褧所刊，蓋即從陸本翻雕者，雖版已刓敝，然猶屬完書。義慶所述，劉知幾史通深以為譏。然義慶本⼩說家⾔，⽽知幾繩之以史法，儗不於倫，未為通論。孝標所注，特為典贍，⾼似孫緯略亟推之，其糾正義慶之紕繆，尤為精核。所引諸書，今已佚其⼗之九，惟賴是注以傳，故與裴松之三國志注、酈道元⽔經注、李善⽂選注，同為考證家所引據焉。</font>
</p>
<p height="0pt" width="2em" align="justify">
<font size="4">(1)嘉錫案：⿈⽒說⾒東觀餘論卷下跋世說新語後雲：「世說名肇劉向，六⼗七篇已有此⽬，其書今亡。宋臨川孝王因錄漢末⾄江左名⼠佳語，亦謂之世說。」所考甚確。然通典卷⼀百五⼗六引曹公軍⾏失道三軍皆渴事，亦作世說新書，不⽌于⾣陽雜俎。且世說之規箴篇有東⽅朔、京房各⼀事，賢媛篇有陳嬰⺟、王明君各⼀事，則其書托始于前漢之初，⿈⽒謂起於漢末，⾮也。沈濤銅熨⽃齋隨筆卷七雲：「濤案太平廣記引王導、桓溫、謝鯤諸條，皆雲出世說新書，則宋初本尚作新書，不作新語。然劉義慶書本但作世說，⾒隋書經籍志。藝⽂類聚、北堂書鈔諸類書所引，亦但作世說。新書、新語皆後起之名。」余案沈⽒引太平廣記，可為⿈⽒說添⼀證佐。⾄其謂義慶書本名世說，其新書之名亦後起，則⾮也。劉向校書之時，凡古書經向別加編次者，皆名新書，以別於舊本。故有孫卿新書（⾒荀⼦後劉向敘）、鼂⽒新書（⾒隋志）、賈誼新書（⾒新唐志）之名。漢書藝⽂志有左邱明國語⼆⼗⼀篇，⼜有新國語五⼗四篇，注雲：「劉向分國語。」⼜說苑敘錄雲：「⾂向所校中書說苑，更以造新事⼗萬⾔，號⽈新苑。」（⾒宋本說苑後。）皆其證也。劉向世說雖亡，疑其體例亦如新序、說苑，上述春秋，下紀秦、漢。義慶即⽤其體，托始漢初，以與向書相續，故即⽤向之例，名⽈世說新書，以別于向之世說。其隋志以下但題世說者，省⽂⽿。猶之孫卿新書，漢志但題孫卿⼦；賈誼新書，漢志但題賈誼，隋志但題賈⼦也。</font>
</p>
<p height="0pt" width="2em" align="justify">
<font size="4">(2)案書錄解題卷⼗⼀雲：「敘錄者，近世學⼠新安汪藻彥章所為也。」提要引作汪藻所雲，則似敘錄⾮汪藻⾃作矣。此本未佚，近⽇本⼈據宋刻影印成書。</font>
</p>
<p height="0pt" width="0pt" align="left">
<font size="2"> </font>
</p>
<p height="0pt" width="2em" align="left">
<font size="2"> </font>
</p>
<p height="0pt" width="2em" align="justify">
<font size="2"> </font>
</p>
<p height="1em" width="0pt" align="center">
<font size="7">
<b>Table of Contents</b>
</font>
</p>
<p height="1em" width="-19pt">
<a href="text00000.html#filepos0000011455">前 言</a>
</p>
<p height="0pt" width="-19pt">
<a href="text00000.html#filepos0000018062">凡 例</a>
</p>
<p height="0pt" width="-19pt">
<a href="text00000.html#filepos0000021840">世說新語卷上之上</a>
</p>
<p height="0pt" width="-19pt">
<a href="text00000.html#filepos0000021960">德行第一</a>
</p>
<p height="0pt" width="-19pt">
<a href="text00001.html">言語第二</a>
</p>
<p height="0pt" width="-19pt">
<a href="text00002.html#filepos0000397649">世說新語卷上之下</a>
</p>
<p height="0pt" width="-19pt">
<a href="text00002.html#filepos0000397649">政事第三</a>
</p>
<p height="0pt" width="-19pt">
<a href="text00003.html">文學第四</a>
</p>
<p height="0pt" width="-19pt">
<a href="text00004.html#filepos0000661456">世說新語卷中之上</a>
</p>
<p height="0pt" width="-19pt">
<a href="text00004.html#filepos0000661456">方正第五</a>
</p>
<p height="0pt" width="-19pt">
<a href="text00004.html#filepos0000806909">雅量第六</a>
</p>
<p height="0pt" width="-19pt">
<a href="text00005.html">識鑒第七</a>
</p>
<p height="0pt" width="-19pt">
<a href="text00005.html#filepos0000962110">世說新語卷中之下</a>
</p>
<p height="0pt" width="-19pt">
<a href="text00005.html#filepos0000962230">賞譽第八上</a>
</p>
<p height="0pt" width="-19pt">
<a href="text00006.html">賞譽第八下</a>
</p>
<p height="0pt" width="-19pt">
<a href="text00006.html#filepos0001147731">品藻第九</a>
</p>
<p height="0pt" width="-19pt">
<a href="text00007.html">規箴第十</a>
</p>
<p height="0pt" width="-19pt">
<a href="text00007.html#filepos0001319868">捷悟第十一</a>
</p>
<p height="0pt" width="-19pt">
<a href="text00007.html#filepos0001334005">夙惠第十二</a>
</p>
<p height="0pt" width="-19pt">
<a href="text00007.html#filepos0001349716">豪爽第十三</a>
</p>
<p height="0pt" width="-19pt">
<a href="text00007.html#filepos0001370453">世說新語卷下之上</a>
</p>
<p height="0pt" width="-19pt">
<a href="text00007.html#filepos0001370573">容止第十四</a>
</p>
<p height="0pt" width="-19pt">
<a href="text00007.html#filepos0001414708">自新第十五</a>
</p>
<p height="0pt" width="-19pt">
<a href="text00007.html#filepos0001421530">企羡第十六</a>
</p>
<p height="0pt" width="-19pt">
<a href="text00007.html#filepos0001434079">傷逝第十七</a>
</p>
<p height="0pt" width="-19pt">
<a href="text00007.html#filepos0001461756">棲逸第十八</a>
</p>
<p height="0pt" width="-19pt">
<a href="text00008.html">賢媛第十九〔一〕</a>
</p>
<p height="0pt" width="-19pt">
<a href="text00008.html#filepos0001585793">術解第二十</a>
</p>
<p height="0pt" width="-19pt">
<a href="text00008.html#filepos0001604785">巧蓺第二十一</a>
</p>
<p height="0pt" width="-19pt">
<a href="text00008.html#filepos0001629180">寵禮第二十二</a>
</p>
<p height="0pt" width="-19pt">
<a href="text00008.html#filepos0001633464">任誕第二十三〔一〕</a>
</p>
<p height="0pt" width="-19pt">
<a href="text00009.html">簡傲第二十四</a>
</p>
<p height="0pt" width="-19pt">
<a href="text00009.html#filepos0001748099">世說新語卷下之下</a>
</p>
<p height="0pt" width="-19pt">
<a href="text00009.html#filepos0001748219">排調第二十五〔一〕</a>
</p>
<p height="0pt" width="-19pt">
<a href="text00009.html#filepos0001850281">輕詆第二十六</a>
</p>
<p height="0pt" width="-19pt">
<a href="text00009.html#filepos0001906484">假譎第二十七</a>
</p>
<p height="0pt" width="-19pt">
<a href="text00009.html#filepos0001932524">黜免第二十八</a>
</p>
<p height="0pt" width="-19pt">
<a href="text00009.html#filepos0001951127">儉嗇第二十九</a>
</p>
<p height="0pt" width="-19pt">
<a href="text00010.html">汰侈第三十</a>
</p>
<p height="0pt" width="-19pt">
<a href="text00010.html#filepos0001976531">忿狷第三十一〔一〕</a>
</p>
<p height="0pt" width="-19pt">
<a href="text00010.html#filepos0001984660">讒險第三十二</a>
</p>
<p height="0pt" width="-19pt">
<a href="text00010.html#filepos0001993029">尤悔第三十三</a>
</p>
<p height="0pt" width="-19pt">
<a href="text00010.html#filepos0002026122">紕漏第三十四</a>
</p>
<p height="0pt" width="-19pt">
<a href="text00010.html#filepos0002041152">惑溺第三十五</a>
</p>
<p height="0pt" width="-19pt">
<a href="text00010.html#filepos0002054473">仇隙第三十六</a>
</p>
<p height="0pt" width="-19pt">
<a href="text00010.html#filepos0002071061">世說新語序目</a>
</p>
<p height="0pt" width="-19pt">
<a href="text00010.html#filepos0002073558">世說舊題一首舊跋二首</a>
</p>
<p height="0pt" width="-19pt">
<a href="text00010.html#filepos0002075193">世說新語常⾒⼈名異稱表</a>
</p>
<p height="0pt" width="-19pt">
<a href="text00010.html#filepos0002103021">四庫全書總⽬提要世說新語三卷</a>
</p>
</body>
</html>
