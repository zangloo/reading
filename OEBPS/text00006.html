<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd"><html xmlns="http://www.w3.org/1999/xhtml">
<head><title></title>
</head>
<body>
<p height="0pt" width="0pt" align="left">
<font size="4">
<font color="#385623">賞譽第八下</font>
</font>
</p>
<p height="0pt" width="2em" align="left">
<font size="4">
<font color="#000000">２９林下諸賢，</font>
</font>
 <font color="#C00000">〔一〕</font>
 <font size="4">
<font color="#000000">各有俊才子。籍子渾，器量弘曠。</font>
</font>
 <font color="#262626">世語曰：「渾字長成，清虛寡欲，位至太子中庶子。」</font>
 <font size="4">
<font color="#000000">康子紹，清遠雅正。</font>
</font>
 <font color="#262626">已見。</font>
 <font size="4">
<font color="#000000">濤子簡，疏通高素。</font>
</font>
 <font color="#262626">虞預晉書曰：「簡字季倫，平雅有父風。與嵇紹、劉漠等齊名。</font>
 <font color="#C00000">〔二〕</font>
 <font color="#262626">遷尚書，出為征南將軍。」</font>
 <font size="4">
<font color="#000000">咸子瞻，虛夷有遠志。瞻弟孚，爽朗多所遺。</font>
</font>
 <font color="#262626">名士傳曰：「瞻字千里，夷任而少嗜欲，不修名行，自得於懷。讀書不甚研求，而識其要。仕至太子舍人。年三十卒。」中興書曰：「孚風韻誕，少有門風。初為安東參軍，蓬髮飲酒，不以王務嬰心。」</font>
 <font size="4">
<font color="#000000">秀子純、悌，並令淑有清流。</font>
</font>
 <font color="#262626">竹林七賢論曰：「純字長悌，位至侍中。悌字叔遜，</font>
 <font color="#C00000">〔三〕</font>
 <font color="#262626">位至御史中丞。」晉諸公贊曰：「洛陽敗，純、悌出奔，為賊所害。」</font>
 <font size="4">
<font color="#000000">戎子萬子，有大成之風，苗而不秀。</font>
</font>
 <font color="#262626">晉諸公贊曰：「王綏字萬子，辟太尉掾，不就。年十九卒。」晉書曰：「戎子萬，有美號而太肥，戎令食糠，而肥愈甚也。」</font>
 <font size="4">
<font color="#000000">唯伶子無聞。凡此諸子，唯瞻為冠，紹、簡亦見重當世。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「林謂竹林也，解見任誕篇。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「漠即沖嘏，今晉書簡傳誤作謨。」嘉錫案：劉漠見上「洛中三嘏」條。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：晉人最重家諱，弟名悌，而兄字長悌，絕不為弟子孫地，似非人情，恐有誤字。</font>
</p>
<p height="0pt" width="2em" align="left">
<font size="4">
<font color="#000000">３０庾子躬有廢疾，甚知名。家在城西，號曰城西公府。</font>
</font>
 <font color="#C00000">〔一〕</font>
 <font color="#262626">虞預晉書曰：「琮字子躬，潁川人，太常峻第二子，仕至太尉掾。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「棲逸篇注『李廞常為二府辟，故號李公府』。此云城西公府，亦以琮嘗為太尉掾也。」</font>
</p>
<p height="0pt" width="2em" align="left">
<font size="4">
<font color="#000000">３１王夷甫語樂令：「名士無多人，故當容平子知。」</font>
</font>
 <font color="#262626">王澄別傳曰：「澄風韻邁達，志氣不群。從兄戎、兄夷甫，名冠當年。四海人士，一為澄所題目，則二兄不復措意，云『已經平子』，其見重如此。是以名聞益盛，天下知與不知，莫不傾注。澄後事跡不逮，朝野失望。及舊遊識見者，猶曰：『當今名士也。』」</font>
</p>
<p height="0pt" width="2em" align="left">
<font size="4">
<font color="#000000">３２王太尉云：「郭子玄語議如懸河寫水，注而不竭。」</font>
</font>
 <font color="#C00000">〔一〕</font>
 <font color="#262626">名士傳曰：「子玄有俊才，能言莊、老。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：書鈔九十八引語林云：「王太尉問孫興公曰：『郭象何如人？』答曰：『其辭清雅，奕奕有餘。吐章陳文，如懸河瀉水，注而不竭。』」以為孫綽之語，與此不同。</font>
</p>
<p height="0pt" width="2em" align="left">
<font size="4">
<font color="#000000">３３司馬太傅府多名士，一時俊異。庾文康云：「見子嵩在其中，常自神王。」</font>
</font>
 <font color="#C00000">〔一〕</font>
 <font color="#262626">晉陽秋曰：「敳為太傅從事中郎。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「今晉書庾敳傳云：『敳在其中，常自神王。』不作庾亮語，蓋有脫誤。亮傳云：『年十六，東海王越辟為掾，不就。』按亮年五十二，以咸康六年卒。則十六年是惠帝永興元年，正越為太傅時。」</font>
</p>
<p height="0pt" width="2em" align="left">
<font color="#262626">御覽二百四十九引臧榮緒晉書曰：「庾敳參太傅軍事，從子亮少時見敳在太傅府，僚佐多名士，皆一世秀異。敳處其中，常自神王。」</font>
</p>
<p height="0pt" width="2em" align="left">
<font size="4">
<font color="#000000">３４太傅東海王鎮許昌，以王安期為記室參軍，雅相知重。敕世子毗曰：「夫學之所益者淺，體之所安者深。閑習禮度，不如式瞻儀形。諷味遺言，不如親承音旨。王參軍人倫之表，汝其師之！」或曰：「王、趙、鄧三參軍，人倫之表，汝其師之！」謂安期、鄧伯道、趙穆也。</font>
</font>
 <font color="#C00000">〔一〕</font>
 <font color="#262626">趙吳郡行狀曰：「穆字季子，汲郡人。貞淑平粹，才識清通。歷尚書郎、太傅參軍。後太傅越與穆及王承、阮瞻、鄧攸書曰：『禮：八歲出就外傅，十年曰幼學，明可以漸先王之教也。然學之所受者淺，體之所安者深。是以閑習禮度，不如式瞻軌儀。諷味遺言，不如親承辭旨。小兒毗既無令淑之資，未聞道德之風，欲屈諸君，時以閑豫，周旋燕誨也。』穆歷晉明帝師、冠軍將軍、吳郡太守。封南鄉侯。」</font>
 <font size="4">
<font color="#000000">袁宏作名士傳直云王參軍。或云趙家先猶有此本</font>
</font>
 <font color="#C00000">〔二〕</font>
 <font size="4">
<font color="#000000">。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「今晉書阮瞻傳作『瞻與王承、謝鯤、鄧攸俱在越府，越與瞻書』。而王承傳則與此同。蓋兩存之。文選竟陵王行狀注引何法盛晉中興書亦與此同，蓋臨川所取也。」嘉錫案：此當出于王隱晉書。書鈔六十九引王晉書：「王丞為東海王越記室。越與世子毗敕曰：『王參軍人倫師表。』」王晉書即王隱晉書。是記此事者，不始於何法盛。且世說明云袁宏作名士傳「直云王參軍」，則臨川實取之名士傳。據沈約自序，何法盛為宋世祖時人，年輩當尚在臨川之後，安得取其書乎？</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「全晉文一百三十八張湛列子注序云『尋從輔嗣女婿趙季子家得六卷』，蓋即趙穆。輔嗣以嘉平元年卒，至永嘉二年已六十年。穆過江時，當暮齒矣。即於三參軍中，亦最為老宿也。」嘉錫案：王輔嗣亡時年二十四，其女不過數歲。又十餘年，方可適人。趙穆之年，若與之相匹，則過江之時最長亦不過四十餘耳。鄧攸不知得年若干。王承卒於元帝時，年四十六。蓋與穆齒相上下，無以見穆為老宿也。</font>
</p>
<p height="0pt" width="2em" align="left">
<font size="4">
<font color="#000000">３５庾太尉少為王眉子所知。庾過江，嘆王曰：「庇其宇下，使人忘寒暑。」</font>
</font>
 <font color="#262626">晉諸公贊曰：「玄少希慕簡曠。」八王故事曰：「玄為陳留太守。或勸玄過江投琅邪王，玄曰：『王處仲得志於彼，家叔猶不免害，豈能容我？』謂其器宇不容於敦也。」</font>
</p>
<p height="0pt" width="2em" align="left">
<font size="4">
<font color="#000000">３６謝幼輿曰：「友人王眉子清通簡暢，嵇延祖弘雅劭長，董仲道卓犖有致度。」</font>
</font>
 <font color="#262626">王隱晉書曰：「董養字仲道，太始初，到洛下，干祿求榮。永嘉中，洛城東北角步廣里中地陷，中有二鵝，蒼者飛去，白者不能飛。問之博識者，不能知。養聞，歎曰：『昔周時所盟會狄泉，此地也。卒有二鵝，蒼者胡象，後明當入洛，白者不能飛，此國諱也。』」謝鯤元化論序曰：「陳留董仲道於元康中見惠帝廢楊悼后，升太學堂歎曰：</font>
 <font color="#C00000">〔一〕</font>
 <font color="#262626">『建此堂也，將何為乎？每見國家赦書，謀反逆皆赦，孫殺王父母，子殺父母不赦，以為王法所不容也。奈何公卿處議，文飾禮典以至此乎？天人之理既滅，大亂斯起。』顧謂謝鯤、阮孚曰：『易稱：知幾其神乎！君等可深藏矣！』乃與妻荷擔入蜀，莫知其所終。」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「到洛下干祿」「下」，沈本作「不」。注「後明當入洛」「明」，景宋本作「胡」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書董養傳：『及楊后廢，養因游太學，升堂歎曰云云。因著無化論以非之。』此則元化當作旡化。養作論而鯤序之也。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">御覽五百二引王隱晉書曰：「董養字仲道。惠帝時遷楊后於金墉，有侍婢十餘人，賈后奪之，然後絕膳，八日而崩。仲道喟然嘆曰：『天人既滅，大亂將至。傾危宗廟，在其日矣！』顧謂謝鯤、阮千里等曰：『時既如斯，難可保也。不如深居岩洞耳！』乃自荷擔，妻推鹿車，入于蜀山，莫知所止。」嘉錫案：蓋即此注所引之下篇。孝標因其事出於元化論序，故舍彼取此耳。</font>
</p>
<p height="0pt" width="2em" align="left">
<font size="4">
<font color="#000000">３７王公目太尉：</font>
</font>
 <font color="#C00000">〔一〕</font>
 <font size="4">
<font color="#000000">「巖巖清峙，壁立千仞。」</font>
</font>
 <font color="#262626">顧愷之夷甫畫贊曰：「夷甫天形瑰特，識者以為巖巖秀峙，壁立千仞。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「此王公當是茂宏，晉書則直用顧語。」</font>
</p>
<p height="0pt" width="2em" align="left">
<font size="4">
<font color="#000000">３８庾太尉在洛下，問訊中郎。</font>
</font>
 <font color="#262626">庾敳。</font>
 <font size="4">
<font color="#000000">中郎留之云：「諸人當來。」尋溫元甫、</font>
</font>
 <font color="#262626">晉諸公贊曰：「溫幾字元甫，太原人。才性清婉。歷司徒右長史、湘州刺史，卒官。」</font>
 <font size="4">
<font color="#000000">劉王喬、</font>
</font>
 <font color="#C00000">〔一〕</font>
 <font color="#262626">曹嘉之晉紀曰：「劉疇字王喬，彭城人。父訥，司隸校尉。疇善談名理。曾避亂塢壁，有胡數百欲害之。疇無懼色，援笳而吹之，為出塞入塞之聲，以動其遊客之思。於是群胡皆泣而去之。</font>
 <font color="#C00000">〔二〕</font>
 <font color="#262626">位至司徒左長史。」</font>
 <font size="4">
<font color="#000000">裴叔則俱至，酬酢終日。庾公猶憶劉、裴之才俊，元甫之清中。</font>
</font>
 <font color="#C00000">〔三〕</font>
 <font color="#262626">中，一作平。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書劉隗傳云：『隗伯父訥，字令言。子疇，永嘉中位至司徒左長史，尋為閻鼎所殺。』文選王文憲集序注引晉諸公贊曰：『傅宣定九品，未訖，劉疇代之，悉改宣法。於是人人望品，求者奔競。』即此劉王喬也。傅宣以懷帝即位轉吏部郎。疇之代宣，晉書略之。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案晉書劉琨傳言『琨在晉陽，嘗為胡騎所圍。琨乃乘月登樓清嘯，賊聞之，皆悽然長歎。中夜奏胡笳，賊又流涕歔欷，有懷土之切。向曉復吹之，賊並棄圍而走』。此以為劉疇事。疇晉書附劉隗傳，亦載此事。兩事相同，又皆劉姓，蓋傳聞各異。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">程炎震云：「庾敳死於永嘉五年，亮時年二十三，雖早從父過江，容能憶洛下時事。若裴楷死時，亮纔數歲，縱能追為題目，焉得憶其酬酢耶？」</font>
</p>
<p height="0pt" width="2em" align="left">
<font size="4">
<font color="#000000">３９蔡司徒在洛，見陸機兄弟住參佐廨中，三間瓦屋，士龍住東頭，士衡住西頭。士龍為人，文弱可愛。士衡長七尺餘，聲作鍾聲，言多慷慨。</font>
</font>
 <font color="#C00000">〔一〕</font>
 <font color="#262626">文士傳曰：「雲性弘靜，怡怡然為士友所宗。機清厲有風格，為鄉黨所憚。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「慷慨」「」，景宋本作「慷」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「機、雲死於惠帝大安二年癸亥，謨年十九矣。謨父子尼與士衡同仕於成都王穎。士衡之死，子尼救之，其投分為不淺矣。」</font>
</p>
<p height="0pt" width="2em" align="left">
<font size="4">
<font color="#000000">４０王長史是庾子躬外孫，</font>
</font>
 <font color="#262626">王氏譜曰：「濛父訥，娶潁州庾琮之女，</font>
 <font color="#C00000">〔一〕</font>
 <font color="#262626">字三壽也。」</font>
 <font size="4">
<font color="#000000">丞相目子躬云：「入理泓然，我已上人。」</font>
</font>
 <font color="#262626">子躬，子嵩兄也。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書濛傳云：訥，新淦令。」又云：「王本穎州作潁川。」</font>
</p>
<p height="0pt" width="2em" align="left">
<font size="4">
<font color="#000000">４１庾太尉目庾中郎：家從談談之許。</font>
</font>
 <font color="#C00000">〔一〕</font>
 <font color="#262626">名士傳曰：「敳不為辨析之談，而舉其旨要。太尉王夷甫雅重之也」。一作「家從談之祖。」從，一作誦。許，一作辭。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「敳與亮父琛皆庾道之孫。亮為敳之族子，敳為從父矣，故曰家從。」李詳云：「談談猶沈沈，謂言論深邃也。史記陳涉世家：『涉之為王沈沈者。』索隱：『應劭以為沈沈，宮室深邃貌，音長含反。劉伯莊以沈沈猶談談，猶俗云談談漢。』是伯莊唐人，偶舉俗語。是晉人此稱，尚至唐代。要皆指為深邃，或狀人物，或指言論，皆可通也。」嘉錫案：應劭語乃集解所引，以為索隱者誤。「談談漢」，殿本作「談談深」。</font>
</p>
<p height="0pt" width="2em" align="left">
<font size="4">
<font color="#000000">４２庾公目中郎：「神氣融散，差如得上。」</font>
</font>
 <font color="#262626">晉陽秋曰：「敳頹然淵放，莫有動其聽者。」</font>
</p>
<p height="0pt" width="2em" align="left">
<font size="4">
<font color="#000000">４３劉琨稱祖車騎為朗詣，曰：「少為王敦所歎。」</font>
</font>
 <font color="#C00000">〔一〕</font>
 <font color="#262626">虞預晉書曰：「逖字士稚，范陽遒人。豁蕩不修儀檢，輕財好施。」晉陽秋曰：「逖與司空劉琨俱以雄豪著名。年二十四，與琨同辟司州主簿，情好綢繆，共被而寢。中夜聞雞鳴，俱起曰：『此非惡聲也。』</font>
 <font color="#C00000">〔二〕</font>
 <font color="#262626">每語世事，則中宵起坐，相謂曰：『若四海鼎沸，豪傑共起，吾與足下相避中原耳！』為汝南太守，值京師傾覆，率流民數百家南度，行達泗口，安東板為徐州刺史。逖既有豪才，常慷慨以中原為己任，乃說中宗雪復神州之計，拜為豫州刺史，使自招募。逖遂率部曲百餘家，北度江，誓曰：『祖逖若不清中原而復濟此者，有如大江！』攻城略地，招懷義士，屢摧石虎，虎不敢復闚河南，石勒為逖母墓置守吏。劉琨與親舊書曰：『吾枕戈待旦，志梟逆虜，常恐祖生先吾箸鞭耳！』會其病卒。先有妖星見豫州分，逖曰：『此必為我也！天未欲滅寇故耳！』贈車騎將軍。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「則中宵起坐」「則」，景宋本及沈本作「或」。注「慷慨」「」，景宋本作「慷」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：晉書劉琨傳載琨聞逖被用，與親故書，與晉陽秋同，愚謂世說此條，當亦琨書中之語。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">文選集注六十三引續文章志云：「早與祖逖友善，嘗二大角枕同寐，聞雞夜鳴，而相蹋，逖遂墜地。」嘉錫案：開元占經百十五引京房曰：「雞夜半鳴，有軍。」又曰：「雞夜半鳴，流血滂沱。」蓋時人惡中夜雞鳴為不祥。逖、琨素有大志，以兵起世亂，正英雄立功名之秋，故喜而相蹋。且曰非惡聲也。此與尹緯見祅星喜而再拜（見晉書姚興載記），用心雖異，立意則同。今晉書逖傳作「中夜聞荒雞鳴」。周亮工因樹屋書影四曰：「古以三更前雞鳴為荒雞，又曰兵象。」晉書祖逖傳史臣曰：「祖逖散穀周貧，聞雞暗舞。思中原之燎火，幸天步之多艱。原其素懷，抑為貪亂。」</font>
</p>
<p height="0pt" width="2em" align="left">
<font color="#262626">「中夜聞雞鳴」，晉書祖逖傳作「中夜聞荒雞鳴」。嘉錫又案：元王惲秋澗集卷十有荒雞行云：「茆簷月落霜稜稜，夜半起聽荒雞聲。不知首唱自何處，喔喔滿城爭亂鳴。爾緣氣類司早晏，乃今失職能無驚。淒風吹空星斗黑，漫漫長夜何時明。」讀其詩，可以識荒雞之義矣。</font>
</p>
<p height="0pt" width="2em" align="left">
<font color="#262626">明胡侍真珠船七云：「晉書：『祖逖與劉琨共被同寢，中夜聞荒雞鳴，蹴琨覺曰：「此非惡聲也！」因起舞。史臣曰：「祖逖聞雞暗舞，思中原之燎火，幸天步之多艱。原其素懷，抑為貪亂者矣。」』元史：『史天倪金大安末舉進士不第，乃歎曰：「大丈夫立身，獨以文乎哉？使吾遇荒雞夜鳴，擁百萬之眾，功名可唾手取也！」』草木子：『南陽府，廉訪僉事保保巡按至彼，忽初更聞雞啼，曰：「此荒雞也。不久此地當為丘墟，天下其將亂乎？」遂棄官而隱。後南陽果陷。蓋初更啼，即為荒雞。』余謂凡雞夜鳴不時，皆謂之荒。祖逖之聞，在於中夜，不特初更，乃有茲稱。有問荒雞之說及起舞之義者，因述此。」</font>
</p>
<p height="0pt" width="2em" align="left">
<font color="#262626">魏志管輅傳注引輅別傳曰：「清河令徐季龍言：『世有軍事，則感雞雉先鳴，其道何由？』輅言：『貴人有事，其應在天。在天，則日月星辰也。兵動民憂，其應在物。在物，則山林鳥獸也。夫雞者，兌之畜；金者，兵之精；雉者，離之鳥；獸者，武之神。故太白揚輝則雞鳴，熒惑流行則雉驚。各感數而動。』」</font>
</p>
<p height="0pt" width="2em" align="left">
<font size="4">
<font color="#000000">４４時人目庾中郎：「善於託大，長於自藏。」</font>
</font>
 <font color="#262626">名士傳曰：「敳雖居職任，未嘗以事自嬰，從容博暢，寄通而已。是時天下多故，機事屢起，有為者拔奇吐異，而禍福繼之。敳常默然，故憂喜不至也。」</font>
</p>
<p height="0pt" width="2em" align="left">
<font size="4">
<font color="#000000">４５王平子邁世有俊才，少所推服。</font>
</font>
 <font color="#C00000">〔一〕</font>
 <font size="4">
<font color="#000000">每聞衛玠言，輒歎息絕倒。</font>
</font>
 <font color="#C00000">〔二〕</font>
 <font color="#262626">玠別傳曰：「玠少有名理，善通莊、老。琅邪王平子高氣不群，邁世獨傲，每聞玠之語議，至於理會之間，要妙之際，輒絕倒於坐。前後三聞，為之三倒。時人遂曰：『衛君談道，平子三倒。』」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「澄、玠皆以永嘉六年卒。澄四十四，玠二十七。蓋以澄長玠十七歲而推服玠，故為異耳。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">元俞德鄰佩韋齋輯聞三云：「世謂大笑為絕倒。然晉書王澄每聞衛玠言，輒歎息絕倒。則絕倒，因歎息也。北齊崔瞻使陳，過彭城，讀道傍碑絕倒。從者以為中惡。史謂：是碑瞻父為徐州所立，故哀感焉。則又因哀感而絕倒矣。要之絕倒者，形體欹傾，不自支持之貌。笑而絕倒；歎而絕倒；哀而絕倒，皆以形體言，不專謂大笑也。」</font>
</p>
<p height="0pt" width="2em" align="left">
<font size="4">
<font color="#000000">４６王大將軍與元皇表云：「舒風概簡正，允作雅人，自多於邃。</font>
</font>
 <font color="#262626">王舒已見。王邃別傳曰：「邃字處重，琅邪人，舒弟也。意局剛清，以政事稱。累遷中領軍、尚書左僕射。」舒、邃並敦從弟。</font>
 <font size="4">
<font color="#000000">最是臣少所知拔。中間夷甫、澄見語：</font>
</font>
 <font color="#C00000">〔一〕</font>
 <font size="4">
<font color="#000000">『卿知處明、茂弘。茂弘已有令名，真副卿清論；處明親疏無知之者，吾常以卿言為意，殊未有得，恐已悔之？』臣慨然曰：『君以此試，頃來始乃有稱之者。』言常人正自患知之使過，不知使負實。」</font>
</font>
 <font color="#262626">使，一作便。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案此於王衍獨稱字者，亦是孝標避梁武諱，追改其文。」</font>
</p>
<p height="0pt" width="2em" align="left">
<font size="4">
<font color="#000000">４７周侯於荊州敗績，還，未得用。王丞相與人書曰：「雅流弘器，何可得遺？」</font>
</font>
 <font color="#262626">鄧粲晉紀曰：「顗為荊州，始至，而建平民傅密等叛迎蜀賊。顗狼狽失據，陶侃救之，得免。顗至武昌投王敦，</font>
 <font color="#C00000">〔一〕</font>
 <font color="#262626">敦更選侃代顗。顗還建康，未即得用也。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「周顗為杜弢所敗，投王敦。通鑑在建興元年。」</font>
</p>
<p height="0pt" width="2em" align="left">
<font size="4">
<font color="#000000">４８時人欲題目高坐而未能。桓廷尉以問周侯，周侯曰：「可謂卓朗。」桓公曰：「精神淵箸。」</font>
</font>
 <font color="#262626">高坐傳曰：「庾亮、周顗、桓彝一代名士，一見和尚，披衿致契。曾為和尚作目，久之未得。有云：『尸利密可稱卓朗。』於是桓始咨嗟，以為標之極似。宣武嘗云：『少見和尚，稱其精神淵箸，當年出倫。』其為名士所歎如此。」</font>
</p>
<p height="0pt" width="2em" align="left">
<font size="4">
<font color="#000000">４９王大將軍稱其兒云：「其神候似欲可。」</font>
</font>
 <font color="#262626">王應也。</font>
</p>
<p height="0pt" width="2em" align="left">
<font size="4">
<font color="#000000">５０卞令目叔向：「朗朗如百間屋。」</font>
</font>
 <font color="#C00000">〔一〕</font>
 <font color="#262626">春秋左氏傳曰：「叔向，羊舌也。晉大夫。」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「周嬰巵林一曰：『世說賞譽、品藻止於魏、晉兩朝。因曹蜍、李志而及廉、藺，因高士傳而出井丹。若尚論古人，無義例。予以為望之有叔名向，為之題目，以相標榜，若王大將軍稱其兒類耳。』炎震案：周氏所疑是也。惟壼叔名向，未見其證。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">文廷式純常子枝語卷五云：「世說皆當時語。若評論古人，不當收入。疑「叔向」二字有誤。注則明人妄增也。」嘉錫案：凡題目人者，必親見其人，挹其風流，聽其言論，觀其氣宇，察其度量，然後為之品題。其言多用比興之體，以極其形容。如本篇世目李元禮謖謖如勁松下風，公孫度目邴原為雲中白鶴，以及裴令公之目夏侯太初等，庾子嵩之目和嶠皆是也。卞令目叔向朗朗如百閒屋，蓋言其氣度恢宏，此非與之親熟者不能道。若為春秋時之晉大夫，卞望之與之相去且千年，安得見其人而為之題目乎？然則叔向之非羊舌，亦已明矣。稱叔向而不言其姓，周氏以為卞令之叔，不為無理也。</font>
</p>
<p height="0pt" width="2em" align="left">
<font size="4">
<font color="#000000">５１王敦為大將軍，鎮豫章。衛玠避亂，從洛投敦，相見欣然，談話彌日。于時謝鯤為長史，敦謂鯤曰：「不意永嘉之中，復聞正始之音。阿平若在，當復絕倒。」</font>
</font>
 <font color="#C00000">〔一〕</font>
 <font color="#262626">玠別傳曰：「玠至武昌見王敦，敦與之談論，彌日信宿。敦顧謂僚屬曰：『昔王輔嗣吐金聲於中朝，此子今復玉振於江表，微言之緒，絕而復續。不悟永嘉之中，復聞正始之音。阿平若在，當復絕倒。』」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「當復絕倒」景宋本及沈本「倒」下有「矣」字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「玠以永嘉四年六月南行，六年五月至豫章。王澄之死，亦當在六年。則玠、敦相見時，澄未必便死矣。且敦實殺澄，而為此言，亦殊不近事情。晉書云：『何平叔若在，當復絕倒。』或唐人所見世說不誤，抑阿平固指何晏言，而後人附會為王澄耶？」</font>
</p>
<p height="0pt" width="2em" align="left">
<font color="#262626">日知錄十三曰：「魏明帝殂，少帝即位。改元正始，凡九年。其十年則太傅司馬懿殺大將軍曹爽，而魏之大權移矣。三國鼎立，至此垂三十年。一時名士風流，盛於雒下。乃其棄經典而尚老、莊，蔑禮法而崇放達，視其主之顛危若路人。然即此諸賢，為之倡也。自此以後，競相祖述。如晉書言王敦見衛玠，謂長史謝鯤曰：『不意永嘉之末，復聞正始之音。』沙門支遁以清談著名於時，莫不崇敬。以為造微之功，足參諸正始。宋書：『羊玄保二子，太祖賜名曰咸，曰粲。謂玄保曰：「欲令卿二子有林下正始餘風。」』王微與何偃書曰：『卿少陶玄風，淹雅修暢，自是正始中人。』南齊書言：袁粲言於帝曰：『臣觀張緒有正始遺風。』南史言：何尚之謂王球：『正始之風尚在。』其為後人企慕如此。然而晉書儒林傳序云：『擯闕里之典經，習正始之餘論。指禮法為流俗，目縱誕以清高。』此則虛名雖被於時流，篤論未忘乎學者。是以講明六藝，鄭、王為集漢之終；演說老、莊，王、何為開晉之始。以至國亡於上，教淪於下，戎互僭，君臣屢易。非林下諸賢之咎而誰咎哉？」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「通鑑八十八永嘉六年考異曰：『王澄死，周顗敗，王敦鎮豫章，王機入廣州，紀傳皆無年月。按衛玠傳：玠依敦於豫章，以永嘉六年卒，故附於此。』」嘉錫案：以「王平子邁世有俊才」條及此條注合而觀之，知此二事同出于衛玠別傳。先言平子聞玠之語議，輒絕倒於坐；後言阿平若在，當復絕倒。則阿平自是指王平子，文義甚明。唐修晉書作何平叔者，後人妄改耳。通鑑書王澄之死、王敦之鎮豫章於永嘉六年者，特因不得其年月，故約略其時，總敘之於此。其實澄未必果死於是年，更無以見澄死定在玠至豫章之後也。</font>
</p>
<p height="0pt" width="2em" align="left">
<font size="4">
<font color="#000000">５２王平子與人書，稱其兒：「風氣日上，足散人懷。」</font>
</font>
 <font color="#C00000">〔一〕</font>
 <font color="#262626">永嘉流人名曰：「澄弟四子微。」澄別傳曰：「微邁上有父風。」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「微」沈本俱作「徽」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案晉、宋、六朝膏粱門第，父譽其子，兄夸其弟，以為聲價。其為子弟者，則務鄙父兄，以示通率。交相偽扇，不顧人倫。世人無識，沿流波詭，從而稱之。於是未離乳臭，已得華資。甫識一丁，即為名士。淪胥及溺，凶國害家。平子本是妄人，荊產豈為佳子？所謂風氣日上者，淫蕩之風、癡頑之氣耳。長松下故當有清風，斯言婉矣。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「晉書澄傳微作徽。」嘉錫案：微當作徽，說詳言語篇。</font>
</p>
<p height="0pt" width="2em" align="left">
<font size="4">
<font color="#000000">５３胡毋彥國吐佳言如屑，後進領袖。</font>
</font>
 <font color="#C00000">〔一〕</font>
 <font color="#262626">言談之流，靡靡如解木出屑也。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書輔之傳作王澄與人書語。」</font>
</p>
<p height="0pt" width="2em" align="left">
<font color="#262626">劉盼遂曰：「按本條宜連上『王平子與人書』為一條。晉書胡毋輔之傳：澄嘗與人書曰：『胡毋彥國吐佳言如鋸木屑，霏霏不絕，誠為後進領袖也。』嚴鐵橋輯全晉文，於王澄卷中迻錄輔之傳此札，乃注出世說注，且於王澄標目下注太原人，緟貤謬矣。」</font>
</p>
<p height="0pt" width="2em" align="left">
<font size="4">
<font color="#000000">５４王丞相云：「刁玄亮之察察，戴若思之巖巖，</font>
</font>
 <font color="#262626">虞預書曰：「戴儼字若思，</font>
 <font color="#C00000">〔一〕</font>
 <font color="#262626">廣陵人。才義辯濟，有風標鋒穎。累遷征西將軍，為王敦所害。贈左光祿大夫，儀同三司。」</font>
 <font size="4">
<font color="#000000">卞望之之峰距。</font>
</font>
 <font color="#C00000">〔二〕</font>
 <font size="4">
<font color="#000000">」</font>
</font>
 <font color="#262626">卞壼別傳曰：「壼字望之，濟陰冤句人。父粹，太常卿。壼少以貴正見稱，累遷御史中丞，權門屏跡，轉領軍尚書令。蘇峻作亂，率眾距戰，父子二人俱死王難。」鄧粲晉紀曰：「初，咸和中，貴遊子弟能談嘲者，慕王平子、謝幼輿等為達。壼厲色於朝曰：『悖禮傷教，罪莫斯甚！中朝傾覆，實由於此！』欲奏治之。王導、庾亮不從，乃止。其後皆折節為名士。」</font>
 <font color="#C00000">〔三〕</font>
 <font color="#262626">語林曰：「孔坦為侍中，密啟成帝，不宜往拜曹夫人。</font>
 <font color="#C00000">〔四〕</font>
 <font color="#262626">丞相聞之曰：『王茂弘駑痾耳！若卞望之之巖巖，刁玄亮之察察，戴若思之峰距，當敢爾不？』」此言殊有由緒，故聊載之耳。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「率眾距戰」「距」，景宋本及沈本作「拒」。注「不宜往拜」景宋本及沈本俱無「往」字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案戴若思本名淵，晉書因避唐高祖諱但稱字。此云名儼，是若思有二名也。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案距，晉書作岠。」陳僅捫燭脞存十二曰：「峰距，猶嶽峙也。言其高峻，使人不可近。」</font>
</p>
<p height="0pt" width="2em" align="left">
<font color="#262626">李詳云：「詳案：丞相品此三人，語意未罄。據注：孔坦阻成帝不往拜曹夫人，故丞相激為此語。御覽四百四十七引郭子，語與此同。下有『並一見我而服也』。如此方合。義慶書多本郭子，即郭頒世語也。」嘉錫案：隋志史部雜史類：魏晉世語十卷，晉襄陽令郭頒撰。子部小說家類：郭子三卷，東晉中郎將郭澄之撰。畔然二書。本書方正篇「夏侯玄既被桎梏」條注，以郭頒為西晉人，則自不得記王導之事。審言此語，可稱巨謬。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">文苑英華三百六十二楊夔原晉亂說曰：「晉室南遷，制度草刱，永嘉之後，囂風未除。廷臣猶以謝鯤輕佻，王澄曠誕，競相祖習，以為高達。卞壼厲色於朝曰：『帝祚流移，社稷傾蕩，職茲浮偽，致此隳敗。猶欲崇慕虛誕，汙蠹時風，奏請鞫之，以正頹俗。』王導、庾亮抑之而止。噫！西晉之亂，百代所悲。移都江左，是塞源端本之日也。猶乃翼虛駕偽，宗扇佻薄，躡諸敗跡，踵其覆轍。以此創立朝綱，基構王業，何異登膠船而泛巨浸，操朽索以馭奔駟乎？設使從卞壼之奏，黜屏浮偽，登進豪賢，左右大法，維持紀綱，則晉亦未可量也。其後王敦作逆，蘇峻繼亂，余以為晉亂不自敦、峻，而稔於導、亮。」</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">程炎震云：「通鑑：咸康元年，帝幸司徒府拜導，並拜其妻。孔坦諫。」</font>
</p>
<p height="0pt" width="2em" align="left">
<font size="4">
<font color="#000000">５５大將軍語右軍：「汝是我佳子弟，</font>
</font>
 <font color="#262626">按王氏譜：「羲之是敦從父兄子。」</font>
 <font size="4">
<font color="#000000">當不減阮主簿。」</font>
</font>
 <font color="#262626">中興書曰：「阮裕少有德行，王敦聞其名，召為主簿，知敦有不臣之心，縱酒昏酣，不綜其事。」</font>
</p>
<p height="0pt" width="2em" align="left">
<font size="4">
<font color="#000000">５６世目周侯：嶷如斷山。</font>
</font>
 <font color="#262626">晉陽秋曰：「顗正情嶷然，雖一時儕類，皆無敢媟近。」</font>
</p>
<p height="0pt" width="2em" align="left">
<font size="4">
<font color="#000000">５７王丞相招祖約夜語，至曉不眠。明旦有客，公頭鬢未理，亦小倦。客曰：「公昨如是，似失眠。」公曰：「昨與士少語，遂使人忘疲。」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「亦小倦」「亦」上沈本有「體」字。汪藻考異同。</font>
</p>
<p height="0pt" width="2em" align="left">
<font size="4">
<font color="#000000">５８王大將軍與丞相書，稱楊朗曰：「世彥識器理致，才隱明斷，既為國器，且是楊侯淮之子。</font>
</font>
 <font color="#262626">世語曰：「淮字始立，</font>
 <font color="#C00000">〔一〕</font>
 <font color="#262626">弘農華陰人。曾祖彪、祖脩，有名前世。父囂，典軍校尉。淮元康末為冀州刺史。」荀綽冀州記曰：「淮見王綱不振，遂縱酒不以官事規意，消搖卒歲而已。成都王知淮不治，猶以其名士，惜而不遣，召為軍咨議祭酒，府散停家。關東諸侯欲以淮補三事，以示懷賢尚德之事，未施行而卒。時年二十有七。」</font>
 <font size="4">
<font color="#000000">位望殊為陵遲，卿亦足與之處。」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「淮當作準，見前識鑒篇。御覽四百四十四引郭子曰：『準字彥清。』」</font>
</p>
<p height="0pt" width="2em" align="left">
<font color="#262626">李慈銘云：「案淮三國魏志陳思王植傳注引世說作準，以字始立推之，作準為是。蓋準或省作准，遂誤為淮。如劉宋時王準之亦作准之，今遂誤為王淮之矣。」</font>
</p>
<p height="0pt" width="2em" align="left">
<font size="4">
<font color="#000000">５９何次道往丞相許，丞相以麈尾指坐呼何共坐曰：「來！來！此是君坐。」</font>
</font>
 <font color="#C00000">〔一〕</font>
 <font color="#262626">何充已見。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">此出郭子，見御覽三百九十三及七百三引。</font>
</p>
<p height="0pt" width="2em" align="left">
<font size="4">
<font color="#000000">６０丞相治楊州廨舍，按行而言曰：「我正為次道治此爾！」何少為王公所重，故屢發此歎。</font>
</font>
 <font color="#C00000">〔一〕</font>
 <font color="#262626">晉陽秋曰：「充，導妻姊之子，明穆皇后之妹夫也。思韻淹濟，有文義才情，導深器之。由是少有美譽，遂歷顯位。導有副貳已使繼相意，故屢顯此指於上下。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">此出郭子，見御覽二百五十五引。</font>
</p>
<p height="0pt" width="2em" align="left">
<font size="4">
<font color="#000000">６１王丞相拜司徒而歎曰：「劉王喬若過江，我不獨拜公。」</font>
</font>
 <font color="#262626">曹嘉之晉紀曰：「疇有重名，永嘉中為閻鼎所害。司徒蔡謨每歎曰：『若使劉王喬得南渡，司徒公之美選也。』」</font>
</p>
<p height="0pt" width="2em" align="left">
<font size="4">
<font color="#000000">６２王藍田為人晚成，時人乃謂之癡。</font>
</font>
 <font color="#262626">晉陽秋曰：「述體道清粹，簡貴靜正，怡然自足，不交非類。雖群英紛紛，俊乂交馳，述獨蔑然，曾不慕羨。由是名譽久蘊。」</font>
 <font size="4">
<font color="#000000">王丞相以其東海子，辟為掾</font>
</font>
 <font color="#C00000">〔一〕</font>
 <font size="4">
<font color="#000000">。常集聚，王公每發言，眾人競贊之。述於末坐曰：「主非堯、舜，</font>
</font>
 <font color="#C00000">〔二〕</font>
 <font size="4">
<font color="#000000">何得事事皆是？」丞相甚相歎賞。</font>
</font>
 <font color="#C00000">〔三〕</font>
 <font color="#262626">言非聖人，不能無過。意譏讚述之徒。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書司徒王導辟為中兵屬。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「晉書作『人非堯舜』，是也。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">御覽二百四十九引語林曰：「王藍田少有癡稱，王丞相以地辟之。既見，無所他問，問：『來時米幾價？』藍田不答，直張目視王公。王公云：『王掾不癡，何以云癡？』」</font>
</p>
<p height="0pt" width="2em" align="left">
<font size="4">
<font color="#000000">６３世目楊朗：「沈審經斷。」蔡司徒云：「若使中朝不亂，楊氏作公方未已。」謝公云：「朗是大才。」</font>
</font>
 <font color="#C00000">〔一〕</font>
 <font color="#262626">八王故事曰：「楊淮有六子，曰：喬、髦、朗、琳、俊、仲，皆得美名。論者以謂悉有台輔之望。文康庾公每追歎曰：『中朝不亂，諸楊作公未已也。』」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「楊淮」沈本作「楊準」。注「仲」景宋本及沈本俱作「伸」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：劉疇典選，改傅宣之成法，致令人人奔競，而王導、蔡謨以為可作司徒公。楊朗為王敦致力，稱兵犯順，而謨及庾亮又惜其不作三公。當時所謂公輔之器者，例皆如此。其人才可想矣。王、庾不足論，道明、安石號稱賢者，不知其鑒裁安在也！</font>
</p>
<p height="0pt" width="2em" align="left">
<font size="4">
<font color="#000000">６４劉萬安即道真從子。庾公</font>
</font>
 <font color="#262626">琮字子躬。</font>
 <font size="4">
<font color="#000000">所謂「灼然玉舉」。</font>
</font>
 <font color="#C00000">〔一〕</font>
 <font size="4">
<font color="#000000">又云：「千人亦見，百人亦見。」</font>
</font>
 <font color="#262626">劉氏譜曰：「綏字萬安，高平人。祖奧，太祝令。父斌，著作郎。綏歷驃騎長史。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李詳云：「詳案：郝懿行晉宋書故：『晉書鄧攸傳「舉灼然二品」，不審灼然為何語。讀阮瞻傳「舉止灼然」，溫嶠傳「舉秀才灼然」，為當時科目之名。』案此灼然玉舉，亦似被舉灼然之後，庾公加以贊辭，故下云『千人亦見，百人亦見』也。」嘉錫案：孫志祖讀書脞錄續編三云：「晉書阮瞻傳『舉止灼然』，案止字疑衍。灼然者，晉世選舉之名，於九品中正中為第二品也。溫嶠傳：『舉秀才灼然二品。』蓋江左初不以第一流評嶠，故但得二品耳。鄧攸傳亦云：『舉灼然二品。』」孫氏此說在郝氏之前。余考書鈔六十八引續漢書云：「陳寔字仲躬，舉灼然，為司徒屬、大丘長。」則灼然之為科目自後漢已有之，不起於魏之中正也。</font>
</p>
<p height="0pt" width="2em" align="left">
<font color="#262626">又晉書苻堅載記云：「堅下書悉發諸州公私馬人，十丁遣一兵。門在灼然者，為崇文義從。」可見當時名列灼然者甚眾。雖在九品之中，然並不能盡登二品。否則必如紀瞻、溫嶠之流，始與此選。其人當稀如星鳳，安能發為義從乎？孫氏、郝氏所考，皆未為詳備。</font>
</p>
<p height="0pt" width="2em" align="left">
<font size="4">
<font color="#000000">６５庾公為護軍，</font>
</font>
 <font color="#C00000">〔一〕</font>
 <font size="4">
<font color="#000000">屬桓廷尉覓一佳吏，乃經年。桓後遇見徐寧而知之，遂致於庾公曰：「人所應有，其不必有；人所應無，己不必無。</font>
</font>
 <font color="#C00000">〔二〕</font>
 <font size="4">
<font color="#000000">真海岱清士。」</font>
</font>
 <font color="#C00000">〔三〕</font>
 <font color="#262626">徐江州本事曰：「徐寧字安期，東海郯人。通朗有德素，少知名。初為輿縣令。譙國桓彝有人倫鑒識，嘗去職無事，至廣陵尋親舊，遇風，停浦中累日，在船憂邑，上岸消搖，見一空宇，有似廨署，彝訪之。云：『輿縣廨也，令姓徐名寧。』彝既獨行，思逢悟賞，聊造之。寧清惠涉，相遇怡然。遂停宿，因留數夕，與寧結交而別。至都，謂庾亮曰：『吾為卿得一佳吏部郎。』亮問所在，彝即敘之。累遷吏部郎、左將軍、江州刺史。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「有似廨署」「署」，景宋本及沈本作「舍」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「大寧三年十月，庾亮為護軍將軍。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案『己不必無』，『不』是衍字，當作『己必無』。與下王長史道江道群語同。若作『不必無』，則庸下人矣，安得謂之清士？」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">劉盼遂曰：「『己不必無』，『不』字疑涉上文而衍。本篇『王長史道江道群：人可應有，乃不必有；人所應無，己必無』。可據正。晉書桓彝傳作『人所應有，而不必有；人所應無，而不必無』，亦誤。文選二十一顏延年五君詠注引顧凱之嵇康讚曰『南海太守鮑靚，通靈士也。東海徐寧師之』云云，疑即此徐寧。」嘉錫案：盼遂所言雖似有據，然余以為徐寧、江灌之為人原不必相同，則桓彝、王濛之品題，亦故當有異。夫所謂人所應無者，謂衡之禮法不當有者也。而晉之名士固不為禮法所拘，禮所應無而竟有之者多矣。如王平子、謝幼輿之徒所為皆是也。時流競相慕效，卞望之欲奏治之，而王導、庾亮不從。徐寧行事不知何如？然見用於庾亮，疑亦不羈之流，故桓彝評之如此。若江灌者，本傳稱其以執正積忤謝奕、桓溫，視權貴蔑如，則實方正之士。故王濛反用桓彝之語，以為之目。其所取者既不一致，斯其所言，自不盡同矣。</font>
</p>
<p height="0pt" width="2em" align="left">
<font size="4">
<font color="#000000">６６桓茂倫云：「褚季野皮裡陽秋。」</font>
</font>
 <font color="#C00000">〔一〕</font>
 <font size="4">
<font color="#000000">謂其裁中也。</font>
</font>
 <font color="#262626">晉陽秋曰：「裒簡穆有器識。」故為彝所目也。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書九十三裒傳作季野有皮裡陽秋。言其外無臧否、而內有褒貶也。」</font>
</p>
<p height="0pt" width="2em" align="left">
<font size="4">
<font color="#000000">６７何次道嘗送東人，瞻望見賈寧在後輪中，</font>
</font>
 <font color="#C00000">〔一〕</font>
 <font size="4">
<font color="#000000">曰：「此人不死，終為諸侯上客。」</font>
</font>
 <font color="#262626">晉陽秋曰：「寧字建寧，長樂人，賈氏子也。初自結於王應、諸葛瑤。應敗，浮遊吳會，吳人咸侮辱之。聞京師亂，馳出投蘇峻，峻甚暱之，以為謀主。及峻聞義軍起，自姑孰屯于石頭，是寧之計。峻敗，先降。仕至新安太守。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「字建寧」「寧」，沈本作「長」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案『輪』疑是『』或『艙』字之誤。」</font>
</p>
<p height="0pt" width="2em" align="left">
<font size="4">
<font color="#000000">６８杜弘治墓崩，哀容不稱。庾公顧謂諸客曰：「弘治至羸，不可以致哀。」</font>
</font>
 <font color="#262626">晉陽秋曰：「杜乂字弘治，京兆人。祖預、父錫，有譽前朝。乂少有令名，仕丹陽丞，蚤卒。成帝納乂女為后。」</font>
 <font size="4">
<font color="#000000">又曰：「弘治哭不可哀。」</font>
</font>
</p>
<p height="0pt" width="2em" align="left">
<font size="4">
<font color="#000000">６９世稱「庾文康為豐年玉，稚恭為荒年穀」。庾家論云是文康稱「恭為荒年穀，</font>
</font>
 <font color="#C00000">〔一〕</font>
 <font size="4">
<font color="#000000">庾長仁為豐年玉。」</font>
</font>
 <font color="#C00000">〔二〕</font>
 <font color="#262626">謂亮有廊廟之器，翼有臣世之才，各有用也。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「臣世之才」「臣」，景宋本作「匡」，是也。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「諸庾別無名『恭』者，此當脫『稚』字。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「長仁，庾統。見本篇『簡文目庾赤玉』條。」</font>
</p>
<p height="0pt" width="2em" align="left">
<font size="4">
<font color="#000000">７０世目「杜弘治標鮮，季野穆少」。</font>
</font>
 <font color="#262626">江左名士傳曰：「乂，清標令上也。」</font>
</p>
<p height="0pt" width="2em" align="left">
<font size="4">
<font color="#000000">７１有人目杜弘治：「標鮮清令，盛德之風，可樂詠也。」</font>
</font>
 <font color="#262626">語林曰：「有人目杜弘治，標鮮甚清令，初若熙怡，容無韻，</font>
 <font color="#C00000">〔一〕</font>
 <font color="#262626">盛德之風，可樂詠也。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案此當以『怡』字為句。『容』字上下當有脫字。」</font>
</p>
<p height="0pt" width="2em" align="left">
<font size="4">
<font color="#000000">７２庾公云：「逸少國舉。」故庾倪為碑文云：</font>
</font>
 <font color="#C00000">〔一〕</font>
 <font size="4">
<font color="#000000">「拔萃國舉。」</font>
</font>
 <font color="#262626">倪，庾倩小字也。徐廣晉紀曰：「倩字少彥，司空冰子，皇后兄也。有才具，仕至太宰長史。桓溫以其宗彊，使下邳王晃誣與謀反而誅之。」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「桓溫殺庾倩，在咸安元年。若右軍以太元四年方卒，倩安得為作碑乎？」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「『下邳』，晉書紀傳皆作『新蔡』，是也。西晉初別有下邳王晃，非此人。」顏之推還冤志云：「太宰武陵王晞，性尚武事，溫常忌之，故加罪狀，奏免晞及子綜官。又逼新蔡王晃使列晞、綜及前著作郎殷涓、太宰長史庾倩等謀反，頻請殺之。詔特赦晞父子，乃徙新安。殺涓、倩。倩坐有才望，且宗族甚強，所以致極法。」嘉錫案：各本還冤志此條有脫誤，今據寶顏堂祕笈本。</font>
</p>
<p height="0pt" width="2em" align="left">
<font size="4">
<font color="#000000">７３庾稚恭與桓溫書，稱「劉道生日夕在事，大小殊快。義懷通樂，既佳，且足作友，正實良器，推此與君，同濟艱不者也。」</font>
</font>
 <font color="#262626">宋明帝文章志曰：「劉恢字道生，沛國人。識局明濟，有文武才。王濛每稱其思理淹通，蕃屏之高選，為車騎司馬。年三十六卒，贈前將軍。」</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">晉書劉惔傳曰：「字真長，沛國相人也。」吳士鑑斠注曰：「世說德行篇注引劉尹別傳作沛國蕭人。又賞譽篇注引宋明帝文章志曰：『劉恢字道生，沛國人。』案本傳云：遷丹陽尹。隋志亦云：『梁有丹陽尹劉恢集二卷，亡。』本傳云：『年三十六。』世說注引文章志亦云三十六卒。是劉恢皆為劉惔之訛。惟一字真長，一字道生。或古人亦有兩字歟？」嘉錫案：劉惔傳云：「尚明帝女廬陵公主。」而本書排調篇「袁羊嘗詣劉恢」條云：「劉尚晉明帝女。」注引晉陽秋曰：「恢尚廬陵長公主，名南弟。」益可證其為一人。佚存叢書本蒙求「劉恢傾釀」句下李翰自注引世說曰：「劉恢字真長，為丹陽尹，常云：『見何次道飲酒，使人欲傾家釀。』」案此事見本篇，作「劉尹云見何次道」云云。而蒙求以為真長名恢，亦可為古本世說恢、惔互出之證。然孝標注書，於一人仕履，例不重敘。真長始末已見德行篇「劉尹在郡」條下。而於此又別引文章志，則亦未悟其為一人也。本書言語篇云：「竺道潛在簡文座，劉尹問道人何以游朱門。」高僧傳卷四竺道潛傳作「沛國劉恢嘲之」云云。劉惔傳不云「為車騎司馬，贈前將軍。」此可以補史闕。嘉錫又案：魏志管輅傳引晉諸公贊曰：「劉邠位至太子僕。子粹，字純嘏，侍中。次宏，字終嘏，太常。次漢，字仲嘏，光祿大夫。宏子耽，晉陵內史。耽子恢，字真長，尹丹陽，為中興名士也。」所敘恢祖父名字，與本書賞譽上篇「洛中雅雅有三嘏」條及晉書劉惔傳並合。惟仲嘏之名，賞譽上作「漠」，晉書作「潢」，為異耳。而真長之名，則一作恢，一作惔，其官又同為丹陽尹。然則恢之與惔，即是一人，無疑也。</font>
</p>
<p height="0pt" width="2em" align="left">
<font size="4">
<font color="#000000">７４王藍田拜揚州，</font>
</font>
 <font color="#C00000">〔一〕</font>
 <font size="4">
<font color="#000000">主簿請諱，教云：「亡祖先君，名播海內，遠近所知。內諱不出於外，</font>
</font>
 <font color="#262626">禮記曰：「婦人之諱不出門。」</font>
 <font size="4">
<font color="#000000">餘無所諱。」</font>
</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「永和二年十月，王述為揚州刺史。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案此條是六朝人矜其門第之常語耳。所謂專以冢中枯骨驕人者也。臨川列之賞譽，謬矣！」</font>
</p>
<p height="0pt" width="2em" align="left">
<font size="4">
<font color="#000000">７５蕭中郎，孫丞公婦父。</font>
</font>
 <font color="#C00000">〔一〕</font>
 <font size="4">
<font color="#000000">劉尹在撫軍坐，時擬為太常，劉尹云：「蕭祖周不知便可作三公不？自此以還，無所不堪。」</font>
</font>
 <font color="#262626">晉百官名曰：「蕭輪字祖周，樂安人。」劉謙之晉紀曰：「輪有才學，善三禮，歷常侍、國子博士。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「孫統字丞公，別見品藻篇『孫丞公云謝公清於無奕』條。」</font>
</p>
<p height="0pt" width="2em" align="left">
<font size="4">
<font color="#000000">７６謝太傅未冠，始出西，詣王長史，清言良久。去後，苟子問曰：</font>
</font>
 <font color="#262626">王濛、子修並已見。</font>
 <font size="4">
<font color="#000000">「向客何如尊？」長史曰：「向客亹亹，為來逼人。」</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「安石長王脩十四歲，此言未必然。」</font>
</p>
<p height="0pt" width="2em" align="left">
<font size="4">
<font color="#000000">７７王右軍語劉尹：「故當共推安石。」劉尹曰：「若安石東山志立，當與天下共推之。」</font>
</font>
 <font color="#C00000">〔一〕</font>
 <font color="#262626">續晉陽秋曰：「初，安家於會稽上虞縣，優遊山林，六七年間，徵召不至，雖彈奏相屬，繼以禁錮，而晏然不屑也。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">施注蘇詩卷七遊東西巖詩題下注云：「公自注：『即謝安東山也。』東山在會稽上虞縣西南四十五里，晉太傅文靖公謝安所居，一名謝安山。巋然特立於眾峰閒，拱揖虧蔽，如鸞鶴飛舞。其巔有謝公調馬路，白雲、明月二堂址。千嶂林立，下視蒼海，天水相接，蓋絕景也。下山出微徑，為國慶寺。乃安石故宅。安石傳云：『寓居會稽，與王羲之、許詢、支遁遊，出則漁獵山水，入則言詠屬文，後雖受朝寄，然東山之志，始終不渝。』安石孫靈運傳云：『父祖並葬始寧山中，并有故宅及墅。』故其詩云：『偶與張邴合，久欲還東山。』世說王羲之語劉惔曰：『若安石東山志立，當與天下共推之。』注引續晉陽秋曰：『安石家于上虞，放情邱壑。』正在此山。自東漢末，析上虞之始寧鄉為始寧縣，至東晉有上虞、始寧二邑。陽秋所載，得其實矣。汝陰王性之銍遊東山記，刻石國慶，攷究甚備。性之云：『今臨安境中，亦有東山，金陵土山，俱非是。』臨安山則許邁所稱『文靖當往坐石室，臨濬谷，謂與伯夷何遠』者，蓋為海山之遊，而非所居之山也。」嘉錫案：東坡所謂謝安東山，實指臨安之東山。故咸淳臨安志卷二十五收東坡遊東西巖詩於臨安縣東山條下。施注所考雖是，然不可謂東坡之自注為非也。謝靈運為謝玄之孫，謝渙之子，乃安石之姪曾孫，非其嫡孫。施注亦誤。注引續晉陽秋有「放情邱壑」四字，今本無之。蓋為宋人所妄刪，當據以補入。</font>
</p>
<p height="0pt" width="2em" align="left">
<font size="4">
<font color="#000000">７８謝公稱藍田：「掇皮皆真。」</font>
</font>
 <font color="#262626">徐廣晉紀曰：「述貞審，真意不顯。」</font>
</p>
<p height="0pt" width="2em" align="left">
<font size="4">
<font color="#000000">７９桓溫行經王敦墓邊過，望之云：「可兒！可兒！」</font>
</font>
 <font color="#C00000">〔一〕</font>
 <font color="#262626">孫綽與庾亮牋曰：「王敦可人之目，數十年間也。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案此是桓溫包藏逆謀，引為同類，正與『作此𡧯𡧯，將令文景笑人』！語同一致。深識之士，當屏弗談：即欲收之，亦當在假譎、尤悔之列。而歸之賞譽，自為不倫。」</font>
</p>
<p height="0pt" width="2em" align="left">
<font color="#262626">陸游老學庵筆記六曰：「晉語：兒人二字通用。世說桓溫曰：『可兒！可兒！』蓋謂可人為可兒也。故晉書及孫綽與庾亮牋，皆以為可人。又陶淵明『不欲束帶見鄉里小兒』，亦是以小人為小兒耳。故宋書云：『鄉里小人也。』」文館詞林六百九十九東晉庾亮黜故江州刺史王敦像贊教云：「王敦始者以朗素致稱，遂饕可人之名。然其晚節，晉賊也。猶漢公之與王莽耳。」嘉錫案：此與孫綽牋，可以互證。知王敦生時，固有「可人」之目，故桓溫從而稱之。然其意則贊敦能為非常之舉，猶其自命為司馬宣王一流人物云耳。禮記雜記云：「管仲遇盜，取二人焉。上以為公，臣曰：『其所與游辟也，可人也。』」鄭注云：「言此人可也。」「可人」二字出於此。但晉人之言「可人」，謂其為可愛之人，與雜記之意微不同。</font>
</p>
<p height="0pt" width="2em" align="left">
<font color="#262626">喬松年蘿藦亭札記五云：「可兒可人，六朝人通用。蓋兒字古讀聲近泥。人字江南人讀近寧。泥、寧雙聲，故人與兒通用。」</font>
</p>
<p height="0pt" width="2em" align="left">
<font color="#262626">程炎震云：「據綽與亮牋，是溫少時語。晉書敘此於鎮姑蘇後，誤。」</font>
</p>
<p height="0pt" width="2em" align="left">
<font size="4">
<font color="#000000">８０殷中軍道王右軍云：「逸少清貴人。</font>
</font>
 <font color="#C00000">〔一〕</font>
 <font size="4">
<font color="#000000">吾於之甚至，</font>
</font>
 <font color="#C00000">〔二〕</font>
 <font size="4">
<font color="#000000">一時無所後。」</font>
</font>
 <font color="#262626">文章志曰：「羲之高爽有風氣，不類常流也。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">孫志祖讀書脞錄七云：「世說：『逸少清貴人。』楊升菴丹鉛錄云：『右軍清真，謂清致而真率也。李太白用其語為詩「右軍本清真」，是其證也。近日吳中刻世說，乃妄改作清貴。』志祖案：太白詩乃借用山公目阮咸語爾，正不必泥。世說又云：『殷中軍道右軍清鑒貴要。』則是清貴非清真，刻本不誤也。晉書庾亮上疏，稱羲之『清貴有鑒裁』，亦可證。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李詳云：「詳案：呂氏春秋不侵篇：『豫讓國士也，而猶以人之於己也為念。』高誘注：『於，猶厚也。』此引申為親愛，皆古義。或作相於，繁欽孔融均有其語。」</font>
</p>
<p height="0pt" width="2em" align="left">
<font size="4">
<font color="#000000">８１王仲祖稱殷淵源：「非以長勝人，處長亦勝人。」</font>
</font>
 <font color="#262626">晉陽秋曰：「浩善以通和接物也。」</font>
</p>
<p height="0pt" width="2em" align="left">
<font size="4">
<font color="#000000">８２王司州與殷中軍語，歎云：「己之府奧，蚤已傾寫而見，殷陳勢浩汗，眾源未可得測。」</font>
</font>
 <font color="#262626">徐廣晉紀曰：「浩清言妙辯玄致，當時名流，皆為其美譽。」</font>
</p>
<p height="0pt" width="2em" align="left">
<font size="4">
<font color="#000000">８３王長史謂林公：「真長可謂金玉滿堂。」</font>
</font>
 <font color="#C00000">〔一〕</font>
 <font size="4">
<font color="#000000">林公曰：「金玉滿堂，復何為簡選？」王曰：「非為簡選，直致言處自寡耳。」</font>
</font>
 <font color="#262626">謂吉人之辭寡，非擇言而出也。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">老子道經曰：「金玉滿堂，莫之能守。」</font>
</p>
<p height="0pt" width="2em" align="left">
<font size="4">
<font color="#000000">８４王長史道江道群：「人可應有，乃不必有；人可應無，己必無。」</font>
</font>
 <font color="#262626">中興書曰：「江灌字道群，陳留人，僕射虨從弟也。有才器，與從兄道名相亞。</font>
 <font color="#C00000">〔一〕</font>
 <font color="#262626">仕尚書、中護軍。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「兄道」「道」，景宋本作「」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書八十三灌傳云：『才識亞於逌。』疑此注『道』字為『逌』之誤。」</font>
</p>
<p height="0pt" width="2em" align="left">
<font size="4">
<font color="#000000">８５會稽孔沈、魏顗、</font>
</font>
 <font color="#C00000">〔一〕</font>
 <font size="4">
<font color="#000000">虞球、虞存、謝奉，並是四族之俊，于時之桀。</font>
</font>
 <font color="#262626">沈、存、顗、奉並別見。虞氏譜曰：「球字和琳，會稽餘姚人。祖授，吳廣州刺史。父基、右軍司馬。球仕至黃門侍郎。」</font>
 <font size="4">
<font color="#000000">孫興公目之曰：「沈為孔家金，顗為魏家玉，虞為長、琳宗，謝為弘道伏。」</font>
</font>
 <font color="#262626">長、琳，即存及球字也。弘道，謝奉字也。言虞氏宗長、琳之才，謝氏伏弘道之美也。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「桀」沈本作「傑」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「魏顗別見排調『魏長齊雅有體量』條。」</font>
</p>
<p height="0pt" width="2em" align="left">
<font size="4">
<font color="#000000">８６王仲祖、劉真長造殷中軍談，談竟，俱載去。劉謂王曰：「淵源真可。」王曰：「卿故墮其雲霧中。」</font>
</font>
 <font color="#262626">中興書曰：「浩能言理，談論精微，長於老、易，故風流者皆宗歸之。」</font>
</p>
<p height="0pt" width="2em" align="left">
<font size="4">
<font color="#000000">８７劉尹每稱王長史云：「性至通，而自然有節。」</font>
</font>
 <font color="#262626">濛別傳曰：「濛之交物，虛己納善，恕而後行，希見其喜慍之色。凡與一面，莫不敬而愛之。然少孤，事諸母甚謹，篤義穆族，不修小潔，以清貧見稱。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「穆族」「族」，景宋本及沈本作「親」。</font>
</p>
<p height="0pt" width="2em" align="left">
<font size="4">
<font color="#000000">８８王右軍道謝萬石「在林澤中，為自遒上」。歎林公「器朗神俊」。</font>
</font>
 <font color="#262626">支遁別傳曰：「遁任心獨往，風期高亮。」</font>
 <font size="4">
<font color="#000000">道祖士少「風領毛骨，恐沒世不復見如此人」。道劉真長「標雲柯而不扶疏」。</font>
</font>
 <font color="#C00000">〔一〕</font>
 <font color="#262626">劉尹別傳曰：「惔既令望，姻婭帝室，故屢居達官。然性不偶俗，心淡榮利。雖身登顯列，而每挹降，閑靜自守而已。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「御覽四百四十七引郭子曰：『祖士少道右軍「王家阿菟，何緣復減處仲」？』原注：『羲之小名吾菟。』」嘉錫案：御覽四百四十七引郭子曰：「祖士少道右軍：『王家阿菟（原注菟羲之小名吾菟），何緣復減處仲？』右軍道士少『風領毛骨，恐沒世不復見如此人』。王子猷說『世目士少為朗邁，我家亦以為徹朗』。觀郭子之言，乃知王氏父子假借士少者，感其獎譽之私耳。此正晉人互相標榜之習。逸少賢者，亦自不免。郭子連類敘之，故自有意。汪藻考異載敬胤注，亦有祖士少道王右軍一條。今本世說傳寫脫去耳。又案：祖約叛賊，觀敬胤注所引王隱晉書敘其平生，至可嗤鄙。而王導與之夜談，至於忘疲。逸少高識之士，亦稱美之如此，所未解也。</font>
</p>
<p height="0pt" width="2em" align="left">
<font size="4">
<font color="#000000">８９簡文目庾赤玉：「省率治除。」謝仁祖云：「庾赤玉胸中無宿物。」</font>
</font>
 <font color="#262626">赤玉，庾統小字。中興書曰：「統字長仁，潁川人，衛將軍擇子也。</font>
 <font color="#C00000">〔一〕</font>
 <font color="#262626">少有令名，仕至尋陽太守。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案『擇』當作『懌』，亮之弟也。」</font>
</p>
<p height="0pt" width="2em" align="left">
<font size="4">
<font color="#000000">９０殷中軍道韓太常曰：「康伯少自標置，居然是出群器。及其發言遣辭，往往有情致。」</font>
</font>
</p>
<p height="0pt" width="2em" align="left">
<b>
<font color="#262626">-４７２-</font>
</b>
</p>
<p height="0pt" width="2em" align="left">
<font color="#262626">續晉陽秋曰：「康伯清和有思理，幼為舅殷浩所稱。」</font>
</p>
<p height="0pt" width="2em" align="left">
<font size="4">
<font color="#000000">９１簡文道王懷祖：「才既不長，於榮利又不淡；</font>
</font>
 <font color="#C00000">〔一〕</font>
 <font size="4">
<font color="#000000">直以真率少許，便足對人多多許。」</font>
</font>
 <font color="#262626">晉陽秋曰：「述少貧約，簞瓢陋巷，不求聞達，由是為有識所重。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案晉書述傳云：『初述家貧，求試宛陵令，頗受贈遺而修家具。為州司所檢，有一千三百條。王導使謂之曰：「名父之子，不患無祿，屈臨小縣，甚不宜耳。」答曰：「足自當止。」』故曰：『於榮利又不淡也。』」</font>
</p>
<p height="0pt" width="2em" align="left">
<font size="4">
<font color="#000000">９２林公謂王右軍云：「長史作數百語，無非德音，如恨不苦。」</font>
</font>
 <font color="#262626">苦謂窮人以辭。</font>
 <font size="4">
<font color="#000000">王曰：「長史自不欲苦物。」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「謂王右軍云」景宋本及沈本無「云」字。</font>
</p>
<p height="0pt" width="2em" align="left">
<font size="4">
<font color="#000000">９３殷中軍與人書，道謝萬「文理轉遒，成殊不易」。</font>
</font>
 <font color="#262626">中興書曰：「萬才器俊秀，善自衒曜，故致有時譽。兼善屬文，能談論，時人稱之。」</font>
</p>
<p height="0pt" width="2em" align="left">
<font size="4">
<font color="#000000">９４王長史云：「江思悛思懷所通，不翅儒域。」</font>
</font>
 <font color="#C00000">〔一〕</font>
 <font color="#262626">徐廣晉紀曰：「江惇字思悛，陳留人，僕射虨弟也。性篤學，手不釋書，博覽墳典，儒道兼綜。徵聘無所就，年四十九而卒。」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">劉盼遂曰：「翅、啻古通。按眾經音義引蒼頡篇：『不啻，多也。』『不啻儒域』，謂所通不止於儒域，以其並綜文學也。文學篇殷浩曰：『使我解四本，談不翅爾。』謂談議當勝於此也。排調篇婦笑曰：『若使新婦得配參軍，生兒故可不啻如此。』謂生兒當勝於此也。假譎篇『王文度阿智惡乃不翅』，謂冥頑殊甚也。世儒習知不翅為無異，因鉏鋙而鮮通矣。孟子之『奚翅色重』，注言『何其重也』。（依阮校刪不字）正與此同。」嘉錫案：「不翅儒域」即注所謂儒道兼綜也。盼遂以為並綜文學者非是。王引之經傳釋詞九有「啻翅適」一條，略云：「書多士曰：『爾不啻不有爾土』，釋文曰：『啻，徐本作翅。』說文：『適從，啻聲。』適、啻聲相近，故古字或以適為啻。秦策曰：『疑臣者，不適三人。』不適與不啻同。故高注讀適為翅。史記甘茂傳作『疑臣者，非特三人』。非特猶不啻也。孟子告子篇曰：『飲食之人，無有失也。則口腹豈適為尺寸之膚哉。』適亦與啻同，故趙注曰『口腹豈但為肥長尺寸之膚邪』，但字正釋適字。」嘉錫謂世說中之「不翅」，皆當作「不但」解。「不翅儒域」者，所通不但儒家之學也。惡乃不翅者謂阿智之為人，不但是惡而已也。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">江惇，晉書附其父統傳，云：「徵拜博士、著作郎，皆不就。東陽太守阮裕、長山令王濛，皆一時名士，並與惇游處，深相欽重。」</font>
</p>
<p height="0pt" width="2em" align="left">
<font size="4">
<font color="#000000">９５許玄度送母，始出都，人問劉尹：「玄度定稱所聞不？」劉曰：「才情過於所聞。」</font>
</font>
 <font color="#262626">許氏譜曰：「玄度母，華軼女也。」按詢集，</font>
 <font color="#C00000">〔一〕</font>
 <font color="#262626">詢出都迎姊，於路賦詩，續晉陽秋亦然。而此言送母，疑繆矣。</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">隋志晉徵士許詢集八卷，錄一卷。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：本篇下文「許掾嘗詣簡文」條注引續晉陽秋曰：「詢能言理，曾出都迎姊」云云，故此注言續晉陽秋亦然。</font>
</p>
<p height="0pt" width="2em" align="left">
<font size="4">
<font color="#000000">９６阮光祿云：「王家有三年少：右軍、安期、長豫。」</font>
</font>
 <font color="#262626">阮裕、王悅、安期、王應並已見。</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">王先謙曰：「按右軍，羲之；安期，王承字；長豫，王悅字。晉書王羲之傳：裕目羲之與王承、王悅，不及王應。此註語應有誤。」劉盼遂曰：「按晉書蓋摭世說而誤，未可據晉書駁世說也。考王承字安期，王應亦字安期。承卒於元帝渡江之初，自不與敬豫、羲之相接。應名德雖不若敬豫、羲之，然應覈荊州之守文（本書識鑒篇文），知迴颿於撾鼓（本書豪爽注），敦亦稱其神候似欲可者，則應亦爾時之髦士也。與敬豫、羲之既同德業，又居昆弟，三少同稱，亦固其所。且三年少皆出琅琊，承望屬太原，何能與敬豫、逸少并論乎？特以世人知承字安期者多，知應字安期者少，故唐修晉書遂誤王應為王承，而未計及，於情勢及劉注皆不合也。葵園乃是晉書而非劉注，是可謂倒植矣。」</font>
</p>
<p height="0pt" width="2em" align="left">
<font size="4">
<font color="#000000">９７謝公道豫章：「若遇七賢，必自把臂入林。」</font>
</font>
 <font color="#C00000">〔一〕</font>
 <font color="#262626">江左名士傳曰：「鯤通簡有識，不修威儀。好跡逸而心整，</font>
 <font color="#C00000">〔二〕</font>
 <font color="#262626">形濁而言清。居身若穢，動不累高。鄰家有女，嘗往挑之。女方織，以梭投折其兩齒。既歸，傲然長嘯曰：『猶不廢我嘯歌』，其不事形骸如此。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書劉伶傳：『與阮籍、嵇康相遇，頎然神解，攜手入林。』」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「晉書鯤傳云『好老易』。此注『跡逸』上蓋脫二字。」</font>
</p>
<p height="0pt" width="2em" align="left">
<font size="4">
<font color="#000000">９８王長史歎林公：「尋微之功，不減輔嗣。」</font>
</font>
 <font color="#262626">支遁別傳曰：「遁神心警悟，清識玄遠，嘗至京師，王仲祖稱其造微之功，不異王弼。」</font>
</p>
<p height="0pt" width="2em" align="left">
<font size="4">
<font color="#000000">９９殷淵源在墓所幾十年。于時朝野以擬管、葛，起不起，以卜江左興亡。</font>
</font>
 <font color="#C00000">〔一〕</font>
 <font color="#262626">續晉陽秋曰：「時穆帝幼沖，母后臨朝，簡文親賢民望，任登宰輔。桓溫有平蜀、洛之勳，擅彊西陝。帝自料文弱，無以抗之。陳郡殷浩，素有盛名，時論比之管、葛。故徵浩為揚州，溫知意在抗己，甚忿焉。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：世說但稱朝野云云，不言何人，而晉書謂「王濛、謝尚以卜江左興亡」。識鑒篇云：「王、謝相謂曰：『淵源不起，當如蒼生何？』」晉書之言，即本於此。浩傳又載簡文答浩書曰：「足下去就，即是時之廢興。」則簡文之意，與王、謝等。以殷浩擬管、葛者，必是此輩。蓋簡文以親賢輔政，王、謝為風流宗主，此數人之言，即朝野之論所從出也。簡文畏桓溫之跋扈，仗浩以為之抗。溫雖甚忿，而弗之憚，聲言北伐，行達武昌（見溫傳），朝廷大懼，浩遂欲去位以避溫（見通鑑九十九）。王彪之謂「當靜以待之，令相王為手書，示以款誠」。浩曰：「處大事正自難。頃日來欲使人悶，聞卿此謀，意始得了。」（見彪之傳）昏庸如此，殊堪大噱；而猶不自揆，妄欲立功。連年北伐，師徒屢敗，糧械都盡（見通鑑），浩敗而內外大權，一歸於溫。遂懷異志，窺覬非望（見溫傳），皆由簡文任用非人之所致也。然則浩之起，但能速晉之亡耳。江左蒼生，其如浩何？唐史臣之論浩曰：「入處國鈞，未有嘉謀善政；出總戎律，唯聞蹙國喪師。是知風流異貞固之士，談論非奇正之要。」諒哉！晉人之賞譽，多不足據；如殷浩者，可以鑒矣！</font>
</p>
<p height="0pt" width="2em" align="left">
<font color="#262626">程炎震云：「晉書七十七浩傳云『王濛、謝尚伺其出處，以卜江左興亡』。」</font>
</p>
<p height="0pt" width="2em" align="left">
<font size="4">
<font color="#000000">１００殷中軍道右軍：「清鑒貴要。」</font>
</font>
 <font color="#262626">晉安帝紀曰：「羲之風骨清舉也。」</font>
</p>
<p height="0pt" width="2em" align="left">
<font size="4">
<font color="#000000">１０１謝太傅為桓公司馬，</font>
</font>
 <font color="#262626">續晉陽秋曰：「初，安優游山水，以敷文析理自娛。桓溫在西蕃，欽其盛名，諷朝廷請為司馬。以世道未夷，志存匡濟。年四十，</font>
 <font color="#C00000">〔一〕</font>
 <font color="#262626">起家應務也。」</font>
 <font size="4">
<font color="#000000">桓詣謝，值謝梳頭，遽取衣幘，桓公云：「何煩此。」因下共語至暝。既去，謂左右曰：「頗曾見如此人不？」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「謝年四十，是升平三年，謝萬敗廢時也。」</font>
</p>
<p height="0pt" width="2em" align="left">
<font size="4">
<font color="#000000">１０２謝公作宣武司馬，屬門生數十人於田曹中郎趙悅子。</font>
</font>
 <font color="#262626">伏滔大司馬寮屬名曰：「悅字悅子，下邳人。歷大司馬參軍、左衛將軍。」</font>
 <font size="4">
<font color="#000000">悅子以告宣武，宣武云：「且為用半。」趙俄而悉用之，曰：「昔安石在東山，縉紳敦逼，恐不豫人事；況今自鄉選，反違之邪？」</font>
</font>
</p>
<p height="0pt" width="2em" align="left">
<font size="4">
<font color="#000000">１０３桓宣武表云：「謝尚神懷挺率，少致民譽。」</font>
</font>
 <font color="#262626">溫集載其平洛表曰：「今中州既平，宜時綏定。鎮西將軍豫州刺史尚，神懷挺率，少致人譽，是以入贊百揆，出蕃方司。宜進據洛陽，撫寧黎庶。謂可本官都督司州諸軍事。」</font>
</p>
<p height="0pt" width="2em" align="left">
<font size="4">
<font color="#000000">１０４世目謝尚為令達，阮遙集云：「清暢似達。」或云：「尚自然令上。」</font>
</font>
 <font color="#262626">晉陽秋曰：「尚率易挺達，超悟令上也。」</font>
</p>
<p height="0pt" width="2em" align="left">
<font size="4">
<font color="#000000">１０５桓大司馬病。</font>
</font>
 <font color="#C00000">〔一〕</font>
 <font size="4">
<font color="#000000">謝公往省病，從東門入。</font>
</font>
 <font color="#262626">溫時在姑孰。</font>
 <font size="4">
<font color="#000000">桓公遙望，歎曰：「吾門中久不見如此人！」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「御覽四百五引『病』下有『篤』字。」</font>
</p>
<p height="0pt" width="2em" align="left">
<font size="4">
<font color="#000000">１０６簡文目敬豫為「朗豫」。</font>
</font>
 <font color="#262626">王恬已見。文字志曰：「恬識理明貴，為後進冠冕也。」</font>
</p>
<p height="0pt" width="2em" align="left">
<font size="4">
<font color="#000000">１０７孫興公為庾公參軍，共游白石山。衛君長在坐，</font>
</font>
 <font color="#262626">衛氏譜曰：「承字君長，</font>
 <font color="#C00000">〔一〕</font>
 <font color="#262626">成陽人，位至左軍長史。」</font>
 <font size="4">
<font color="#000000">孫曰：「此子神情都不關山水，而能作文。」庾公曰：「衛風韻雖不及卿諸人，傾倒處亦不近。」孫遂沐浴此言。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">「衛承」當為「衛永」之誤。世說人名譜衛氏譜云：「永字君長，成陽人，左軍長史。」</font>
</p>
<p height="0pt" width="2em" align="left">
<font size="4">
<font color="#000000">１０８王右軍目陳玄伯：「壘塊有正骨。」</font>
</font>
 <font color="#262626">陳泰已見。</font>
</p>
<p height="0pt" width="2em" align="left">
<font size="4">
<font color="#000000">１０９王長史云：「劉尹知我，勝我自知。」</font>
</font>
 <font color="#C00000">〔一〕</font>
 <font color="#262626">濛別傳曰：「濛與沛國劉惔齊名，時人以濛比袁曜卿，惔比荀奉倩，而共交友，甚相知賞也。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「御覽四百四十四引郭子曰：『王仲祖云：「真長知我，勝我自知。」』蓋臨川改之。然仲祖未必稱真長為尹，不如本文為得。」</font>
</p>
<p height="0pt" width="2em" align="left">
<font size="4">
<font color="#000000">１１０王、劉聽林公講，王語劉曰：「向高坐者，故是凶物。」復東聽，王又曰：「自是釪後王、何人也。」</font>
</font>
 <font color="#C00000">〔一〕</font>
 <font color="#262626">高逸沙門傳曰：「王濛恆尋遁，遇祗洹寺中講，正在高坐上，每舉麈尾，常領數百言，而情理俱暢。預坐百餘人，皆結舌注耳。濛云聽講眾僧：『向高坐者，是釪後王、何人也。』」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「復東聽」「東」，景宋本作「更」。</font>
</p>
<p height="0pt" width="2em" align="left">
<font color="#262626">注「濛云」景宋本及沈本俱無「云」字。然實有脫文，疑當作「語」或「謂」，不當作「云」也。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「高僧傳作濛歎曰：『實𥿵鉢之王、何也。』音義：『𥿵、側持切，舊作䊷，與緇同。』緇之王、何，是以王弼何晏比遁，於文為合。世說此文，傳寫之誤耳。」嘉錫案：此言林公之善談名理，乃沙門中之王弼、何晏。本篇云「王長史歎林公尋微之功，不減輔嗣」，是也。釪即盂之借用字。玄應一切經音義十四四分律音云：「盂，律文作釪，釪古文鏵字。」</font>
</p>
<p height="0pt" width="2em" align="left">
<font size="4">
<font color="#000000">１１１許玄度言：「琴賦所謂『非至精者，不能與之析理』。劉尹其人；『非淵靜者，不能與之閑止』，簡文其人。」</font>
</font>
 <font color="#262626">稽叔夜琴賦也。劉惔真長，丹陽尹。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「稽叔夜」「稽」，景宋本及沈本作「嵇」。</font>
</p>
<p height="0pt" width="2em" align="left">
<font size="4">
<font color="#000000">１１２魏隱兄弟，少有學義，</font>
</font>
 <font color="#262626">魏氏譜曰：「隱字安時，會稽上虞人。歷義興太守、</font>
 <font color="#C00000">〔一〕</font>
 <font color="#262626">御史中丞。弟，黃門郎。」</font>
 <font size="4">
<font color="#000000">總角詣謝奉。奉與語，大說之，曰：「大宗雖衰，魏氏已復有人。」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書安紀：『隆安三年十一月，妖賊孫恩陷會稽，義興太守魏隱委官遁。』」</font>
</p>
<p height="0pt" width="2em" align="left">
<font size="4">
<font color="#000000">１１３簡文云：「淵源語不超詣簡至；然經綸思尋處，故有局陳。」</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：此「陳」字，當讀「兵陳」之「陳」。言其語布置有法，如兵陳之局勢也。又案：袁本「陳」字誤連次行，沈校云：「『簡文云』至『故有局陳』為一則。『初』字提行起。影宋本擠刻，『陳』字適抵行末。」</font>
</p>
<p height="0pt" width="2em" align="left">
<font size="4">
<font color="#000000">１１４初，法汰北來未知名，</font>
</font>
 <font color="#262626">車頻秦書曰：「釋道安為慕容晉所掠，</font>
 <font color="#C00000">〔一〕</font>
 <font color="#262626">欲投襄陽，行至新野，集眾議曰：『今遭凶年，不依國主，則法事難舉。』乃分僧眾，使竺法汰詣揚州，曰：『彼多君子，上勝可投。』法汰遂渡江，至揚土焉。」</font>
 <font size="4">
<font color="#000000">王領軍供養之。</font>
</font>
 <font color="#262626">中興書曰：「王洽字敬和，丞相導第三子，累遷吳郡內史，為士民所懷。徵拜中領軍，尋加中書令，不拜。年二十六而卒。」</font>
 <font color="#C00000">〔二〕</font>
 <font size="4">
<font color="#000000">每與周旋，行來往名勝許，</font>
</font>
 <font color="#C00000">〔三〕</font>
 <font size="4">
<font color="#000000">輒與俱。不得汰，便停車不行。因此名遂重。</font>
</font>
 <font color="#C00000">〔四〕</font>
 <font color="#262626">名德沙門題目曰：「法汰高亮開達。」孫綽為汰贊曰：「淒風拂林，明泉映壑。爽爽法汰，校德無怍。事外瀟灑，神內恢廓。實從前起，名隨後躍。」泰元起居注曰：「法汰以十二卒。</font>
 <font color="#C00000">〔五〕</font>
 <font color="#262626">烈宗詔曰：『法汰飾喪逝，哀痛傷懷，可贈錢十萬。』」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「慕容晉」「晉」，景宋本及沈本作「俊」。注「十二卒」景宋本及沈本作「十五年卒」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書載記『慕容晉』作『慕容雋』。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「二十六晉書王洽傳作『三十六』。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">程炎震云：「『行來』蓋晉、宋間恒語，宋書六十三王華傳：『張邵性豪，每行來常引夾轂。』」</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">高僧傳卷五曰：「法汰與道安避難，行至新野，安分張徒眾，命汰下京，臨別謂安曰：『法師儀軌西北，下座弘教東南。江湖道術，此焉相忘矣。至於高會淨國，當期之歲寒耳。』於是分手，涕泣而別。汰下都止瓦官寺。太宗簡文皇帝深相敬重。領軍王洽、東亭王珣、太傅謝安，並欽敬無極。以晉太元十二年卒，春秋六十有八。烈宗孝武詔曰：『汰法師道播八方，澤流後裔。奄爾喪逝，痛貫於懷。可賻錢十萬，喪事所須，隨由備辦。』」</font>
</p>
<p height="0pt" width="2em" align="left">
<font color="#C00000">〔五〕</font>
 <font color="#262626">程炎震云：「高僧傳五云：『汰以太元十二年卒，年六十八。』」</font>
</p>
<p height="0pt" width="2em" align="left">
<font size="4">
<font color="#000000">１１５王長史與大司馬書，道淵源「識致安處，足副時談。」</font>
</font>
</p>
<p height="0pt" width="2em" align="left">
<font size="4">
<font color="#000000">１１６謝公云：「劉尹語審細。」</font>
</font>
 <font color="#262626">孫綽為惔諫敘曰：「神猶淵鏡，言必珠玉。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「諫」景宋本作「誄」，是也。</font>
</p>
<p height="0pt" width="2em" align="left">
<font size="4">
<font color="#000000">１１７桓公語嘉賓：「阿源有德有言，向使作令僕，足以儀刑百揆。朝廷用違其才耳。」</font>
</font>
 <font color="#262626">嘉賓，郗超小字也。阿源，殷浩也。</font>
</p>
<p height="0pt" width="2em" align="left">
<font size="4">
<font color="#000000">１１８簡文語嘉賓：「劉尹語末後亦小異，回復其言，亦乃無過。」</font>
</font>
</p>
<p height="0pt" width="2em" align="left">
<font size="4">
<font color="#000000">１１９孫興公、許玄度共在白樓亭，</font>
</font>
 <font color="#C00000">〔一〕</font>
 <font color="#262626">會稽記曰：「亭在山陰，臨流映壑也。」</font>
 <font size="4">
<font color="#000000">共商略先往名達。林公既非所關，聽訖云：「二賢故自有才情。」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「御覽四十七引孔華會稽記曰：『重山，大夫種墓，語訛成重漢。江夏太守宋輔於山南立學教授，今白樓亭處是也。』又一百九十四引同，並引郡國志曰：『沛國桓儼，避地至會稽，聞陳業賢而往候之，不見。臨去入交州，留書繫白樓亭柱而別。』」</font>
</p>
<p height="0pt" width="2em" align="left">
<font size="4">
<font color="#000000">１２０王右軍道東陽「我家阿林，章清太出」。</font>
</font>
 <font color="#262626">「林」應為「臨」。王氏譜曰：「臨之字仲產，琅邪人，僕射彪之子。仕至東陽太守。」</font>
</p>
<p height="0pt" width="2em" align="left">
<font size="4">
<font color="#000000">１２１王長史與劉尹書，道淵源「觸事長易」。</font>
</font>
</p>
<p height="0pt" width="2em" align="left">
<font size="4">
<font color="#000000">１２２謝中郎云：「王修載樂託之性，</font>
</font>
 <font color="#C00000">〔一〕</font>
 <font size="4">
<font color="#000000">出自門風。」</font>
</font>
 <font color="#262626">王氏譜曰：「耆之字修載，琅邪人，荊州刺史廙第三子。歷中書郎、鄱陽太守、給事中。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">劉盼遂曰：「『樂託』即『落拓』，連綿字無定形也。亦作『落魄』（漢書酈食其傳）、『落穆』（晉書王澄傳）、『落度』（通鑑晉紀），今世則言『邋遢』。」</font>
</p>
<p height="0pt" width="2em" align="left">
<font size="4">
<font color="#000000">１２３林公云：「王敬仁是超悟人。」</font>
</font>
 <font color="#262626">文字志曰：「脩之少有秀令之稱。」</font>
</p>
<p height="0pt" width="2em" align="left">
<font size="4">
<font color="#000000">１２４劉尹先推謝鎮西，謝後雅重劉曰：「昔嘗北面。」</font>
</font>
 <font color="#262626">按謝尚年長於惔，神穎夙彰，而曰北面於劉，非可信。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「謝後雅重」景宋本及沈本俱無「後」字。</font>
</p>
<p height="0pt" width="2em" align="left">
<font size="4">
<font color="#000000">１２５謝太傅稱王修齡曰：「司州可與林澤遊。」</font>
</font>
 <font color="#262626">王胡之別傳曰：「胡之常遺世務，以高尚為情，與謝安相善也。」</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：文館詞林一百五十七有謝安與王胡之詩一首，其五章曰：「往化轉落，運萃句芒。仁風虛降，與時抑揚。蘭棲湛露，竹帶素霜。藥點朱的，薰流清芳。觸地舞雩，遇流濠梁。投綸同詠，褰褐俱翔。」又六章曰：「朝樂朗日，嘯歌丘林。夕翫望舒，入室鳴琴。五絃清激，南風披襟。醇醪淬慮，微言洗心。幽暢者誰？在我賞音。」可想見二人同游之樂。</font>
</p>
<p height="0pt" width="2em" align="left">
<font size="4">
<font color="#000000">１２６諺曰：「楊州獨步王文度，後來出人嘉賓。」</font>
</font>
 <font color="#262626">續晉陽秋曰：「超少有才氣，越世負俗，不循常檢。時人為一代盛譽者，語曰：『太才槃槃謝家安，江東獨步王文度，盛德日新嘉賓。』」其語小異，故詳錄焉。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「」景宋本作「郗」。</font>
</p>
<p height="0pt" width="2em" align="left">
<font size="4">
<font color="#000000">１２７人問王長史江𨞹兄弟群從，王答曰：「諸江皆復足自生活。」</font>
</font>
 <font color="#262626">𨞹及弟淳，</font>
 <font color="#C00000">〔一〕</font>
 <font color="#262626">從灌，並有德行，知名於世。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「𨞹」沈本作「虨」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「『淳』，當據晉書作『惇』。」</font>
</p>
<p height="0pt" width="2em" align="left">
<font size="4">
<font color="#000000">１２８謝太傅道安北：「見之乃不使人厭，然出戶去，不復使人思。」</font>
</font>
 <font color="#262626">安北，王坦之也。續晉陽秋曰：「謝安初攜幼釋同好，養志海濱，襟情超暢，尤好聲律。然抑之以禮，在哀能至，弟萬之喪，不聽絲竹者將十年。及輔政，而修室第園館，麗車服，雖期功之慘，不廢妓樂。王坦之因苦諫焉。」按謝公蓋以王坦之好直言，故不思爾。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「幼釋」景宋本作「幼稚」。案「釋」當是「稚」字之誤。</font>
</p>
<p height="0pt" width="2em" align="left">
<font size="4">
<font color="#000000">１２９謝公云：「司州造勝遍決。」</font>
</font>
 <font color="#262626">宋明帝文章志曰：「胡之性簡，好達玄言也。」</font>
</p>
<p height="0pt" width="2em" align="left">
<font size="4">
<font color="#000000">１３０劉尹云：「見何次道飲酒，使人欲傾家釀。」</font>
</font>
 <font color="#C00000">〔一〕</font>
 <font color="#262626">充飲酒能溫克。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">晉書何充傳亦載此語。然書鈔一百四十八引鄭子，乃作何幼道。並有注云：「何唯，字幼道也。」嘉錫案：「鄭子」當作「郭子」。「唯」當作「準」。何準字幼道，見棲逸篇注引中興書及今晉書外戚傳。郭子為晉郭澄之所撰，見隋志。其注則齊賈淵所作，見南齊書文苑傳。時代早於二劉，而所記不同，蓋傳聞異辭也。考中興書言：「準散帶衡門，不及世事，于時名德皆稱之。」而政事篇注引晉陽秋曰：「何充與王濛、劉惔好尚不同，由此見譏於當世。」則劉尹此言，似當為幼道而發，豈後人以準名不如充，遂移之次道耶？</font>
</p>
<p height="0pt" width="2em" align="left">
<font color="#262626">老學庵筆記十曰：「晉人所謂『見何次道飲酒，令人欲傾家釀』，猶云：『欲傾竭家貲，以釀酒飲之也。』故魯直云：『欲傾家以繼酌。』」嘉錫案：唐李翰蒙求曰：「劉恢傾釀，孝伯痛飲。」詳其文義，則所謂傾釀者，乃欲傾倒其家釀，而非傾家貲以釀酒也。楊守敬日本訪書志十一曰：「傾家釀何等直捷，乃增成傾家貲以釀酒，迂曲少味矣。山谷詩翦截為句，亦非務觀之意。」</font>
</p>
<p height="0pt" width="2em" align="left">
<font size="4">
<font color="#000000">１３１謝太傅語真長：「阿齡於此事，故欲太厲。」</font>
</font>
 <font color="#262626">修齡，王胡之小字也。</font>
 <font size="4">
<font color="#000000">劉曰：「亦名士之高操者。」</font>
</font>
 <font color="#262626">胡之別傳曰：「胡之治身清約，以風操自居。」</font>
</p>
<p height="0pt" width="2em" align="left">
<font size="4">
<font color="#000000">１３２王子猷說：「世目士少為朗，我家亦以為徹朗。」</font>
</font>
 <font color="#C00000">〔一〕</font>
 <font color="#262626">晉諸公贊曰：「祖約少有清稱。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">劉盼遂曰：「『我家』似指其父右軍也。本篇『謝公問孫僧奴，「君家道衛君長云何」。』排調篇『嘉賓謂郗倉曰：「人以汝家比武侯，復何所言？」』皆以家為父。」嘉錫案：謝問孫語，見品藻篇，非本篇也。</font>
</p>
<p height="0pt" width="2em" align="left">
<font size="4">
<font color="#000000">１３３謝公云：「長史語甚不多，可謂有令音。」</font>
</font>
 <font color="#262626">王濛別傳曰：「濛性和暢，能清言，談道貴理中，簡而有會。商略古賢，顯默之際，辭旨劭令，往往有高致。」</font>
</p>
<p height="0pt" width="2em" align="left">
<font size="4">
<font color="#000000">１３４謝鎮西道敬仁「文學鏃鏃，無能不新」。</font>
</font>
 <font color="#262626">語林曰：「敬仁有異才，時賢皆重之。王右軍在郡迎敬仁，叔仁輒同車，常惡其遲。後以馬迎敬仁，雖復風雨，亦不以車也。」</font>
</p>
<p height="0pt" width="2em" align="left">
<font size="4">
<font color="#000000">１３５劉尹道江道群「不能言而能不言」。</font>
</font>
 <font color="#262626">江灌已見。</font>
</p>
<p height="0pt" width="2em" align="left">
<font size="4">
<font color="#000000">１３６林公云：「見司州警悟交至，使人不得住，亦終日忘疲。」</font>
</font>
 <font color="#262626">王胡之別傳曰：「胡之少有風尚，才器率舉，有秀悟之稱。」</font>
</p>
<p height="0pt" width="2em" align="left">
<font size="4">
<font color="#000000">１３７世稱：「苟子秀出，阿興清和。」</font>
</font>
 <font color="#262626">苟子已見。阿興，王蘊小字。</font>
</p>
<p height="0pt" width="2em" align="left">
<font size="4">
<font color="#000000">１３８簡文云：「劉尹茗柯有實理。」</font>
</font>
 <font color="#C00000">〔一〕</font>
 <font color="#262626">柯，一作打，又作仃，又作打。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「一作打」「打」，景宋本及沈本俱作「朾」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李詳云：「詳案黃生義府引此，謂此種語言當即襄陽人歌山簡之茗艼。茗艼即酩酊，後轉聲為懵懂，皆一義。此云『茗柯有實理』，言當其醉中亦無妄語。傳寫訛誤，其義遂晦。」嘉錫案：黃說是也。考釋慧琳一切經音義三十曰：「懵，考聲云：精神不爽也。字書：惛昧也。」卷四十二又曰：「懵，上鄧登反，下墨崩反。字書：失志貌也。」懵即茗艼，亦即懵懂。此言真長精神雖似惛懵，而發言卻有實理，不必是醉後始可稱茗艼也。黃氏必并山簡事言之，微失之拘。焦循易餘籥錄十九曰：「世說賞譽篇『劉尹茗柯有實理』，劉峻注『柯一作打，一作仃』，按作打、仃是也。任誕篇載山季倫歌云：『日暮倒載歸，茗艼無所知。』茗仃即茗艼。言無所知而有實理，如酒醉無所知稱酩酊。打，撞也。今俗寫作釘（原注去聲），而讀打為大上聲，而以打撞為頂撞，乃釘字古為金銀之稱，今俗作錠，即釘字也。茗打、茗艼則皆當日方言，而假借為文耳。或解作茶茗之枝柯則戾矣。」嘉錫又案：本書注中凡一作某，皆宋人校記，說詳凡例。焦氏以為劉峻注者，非也。茗艼為疊韻，乃形容之詞，本無定字。故焦氏以為作打、作仃皆可。宋本云一作朾。說文：「朾，橦也。從木，丁聲。宅耕切。」蓋即打之本字。原本當作朾，其作柯者，傳寫誤耳。</font>
</p>
<p height="0pt" width="2em" align="left">
<font color="#262626">通雅卷六曰：「酩酊一作茗艼。茗艼，晉山簡傳作酩酊，世說作茗艼。升菴引簡文帝曰：劉尹茗仃有實理，今本一作茗柯誤。」</font>
</p>
<p height="0pt" width="2em" align="left">
<font size="4">
<font color="#000000">１３９謝胡兒作著作郎，</font>
</font>
 <font color="#C00000">〔一〕</font>
 <font size="4">
<font color="#000000">嘗作王堪傳。</font>
</font>
 <font color="#262626">晉諸公贊曰：「堪字世冑，東平壽張人，少以高亮義正稱。為尚書左丞，有準繩操。為石勒所害，</font>
 <font color="#C00000">〔二〕</font>
 <font color="#262626">贈太尉。」</font>
 <font size="4">
<font color="#000000">不諳堪是何似人，咨謝公。謝公答曰：「世冑亦被遇。堪，烈之子，</font>
</font>
 <font color="#262626">晉諸公贊曰：「烈字陽秀，蚤知名。魏朝為治書御史。」</font>
 <font size="4">
<font color="#000000">阮千里姨兄弟，潘安仁中外。安仁詩所謂『子親伊姑，我父唯舅』。是許允婿。」</font>
</font>
 <font color="#262626">岳集曰：「堪為成都王軍司馬。岳送至北邙別，作詩曰：『微微髮膚，受之父母。峨峨王侯，中外之首。子親伊姑，我父唯舅。』」</font>
 <font color="#C00000">〔三〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">景宋本於「堪烈之子」下，另析為一條。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">晉書職官志：著作郎一人，謂之大著作郎，專掌史任。又置佐著作郎八人。著作郎始到職，必撰名臣傳一人。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「晉書懷紀：『永嘉四年二月，石勒襲白馬，車騎將軍王堪死之。』」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：類聚二十九有晉潘岳北芒送別王世冑詩，只八句。文館詞林一百五十二載其全篇，題作贈王冑，凡五章。見於類聚者，乃其末章。本注所引，則首章也。尚有二句曰：「昆同瓜瓞，志齊執友。」</font>
</p>
<p height="0pt" width="2em" align="left">
<font size="4">
<font color="#000000">１４０謝太傅重鄧僕射，常言「天地無知，使伯道無兒」</font>
</font>
 <font color="#C00000">〔一〕</font>
 <font size="4">
<font color="#000000">。</font>
</font>
 <font color="#262626">晉陽秋曰：「鄧攸既棄子，遂無復繼嗣，為有識傷惜。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：伯道棄子事，詳見德行篇「鄧攸始避難」條。晉書九十史臣曰：「攸棄子存姪，以義斷恩。若力所不能，自可割情忍痛，何至預加徽纆，絕其奔走者乎？斯豈慈父仁人之所用心也？卒以絕嗣，宜哉！勿謂天道無知，此乃有知矣。」</font>
</p>
<p height="0pt" width="2em" align="left">
<font size="4">
<font color="#000000">１４１謝公與王右軍書曰：「敬和棲託好佳。」</font>
</font>
 <font color="#262626">中興書曰：「洽於公子中最知名，與潁川荀羡俱有美稱。」</font>
</p>
<p height="0pt" width="2em" align="left">
<font size="4">
<font color="#000000">１４２吳四姓舊目云：「張文、朱武、陸忠、顧厚。」</font>
</font>
 <font color="#262626">吳錄士林曰：「吳郡有顧、陸、朱、張，為四姓。三國之間，四姓盛焉。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「舊目」「目」，景宋本及沈本作「日」。</font>
</p>
<p height="0pt" width="2em" align="left">
<font size="4">
<font color="#000000">１４３謝公語王孝伯：「君家藍田，舉體無常人事。」</font>
</font>
 <font color="#262626">按述雖簡，而性不寬裕，投火怒蠅，方之未甚。若非太傅虛相褒飾，則世說謬設斯語也。</font>
</p>
<p height="0pt" width="2em" align="left">
<font size="4">
<font color="#000000">１４４許掾嘗詣簡文，爾夜風恬月朗，乃共作曲室中語。襟懷之詠，偏是許之所長。辭寄清婉，有逾平日。簡文雖契素，此遇尤相咨嗟。不覺造，共叉手語，達于將旦。既而曰：「玄度才情，故未易多有許。」</font>
</font>
 <font color="#262626">續晉陽秋曰：「詢能言理，曾出都迎姊，簡文皇帝劉真長說其情旨及襟懷之詠。每造賞對，夜以繫日。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「」景宋本作「膝」。</font>
</p>
<p height="0pt" width="2em" align="left">
<font size="4">
<font color="#000000">１４５殷允出西，郗超與袁虎書云：「子思求良朋，託好足下，勿以開美求之。」</font>
</font>
 <font color="#262626">中興書曰：「允字子思，陳郡人，太常康第六子。恭素謙退，有儒者之風。歷吏部尚書。」</font>
 <font size="4">
<font color="#000000">世目袁為「開美」，故子敬詩曰：「袁生開美度。」</font>
</font>
</p>
<p height="0pt" width="2em" align="left">
<font size="4">
<font color="#000000">１４６謝車騎問謝公：「真長性至峭，何足乃重？」答曰：「是不見耳！</font>
</font>
 <font color="#C00000">〔一〕</font>
 <font size="4">
<font color="#000000">阿見子敬，尚使人不能已。」</font>
</font>
 <font color="#262626">語林曰：「羊驎因酒醉，撫謝左軍謂太傅曰：『此家詎復後鎮西？』太傅曰：『汝阿見子敬，便沐浴為論兄輩。』」推此言意，則安以玄不見真長，故不重耳。見子敬尚重之，況真長乎？</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「劉惔卒時，謝玄才六七歲，故不見也。」</font>
</p>
<p height="0pt" width="2em" align="left">
<font size="4">
<font color="#000000">１４７謝公領中書監，王東亭有事應同上省，</font>
</font>
 <font color="#C00000">〔一〕</font>
 <font size="4">
<font color="#000000">王後至，坐促，王、謝雖不通，</font>
</font>
 <font color="#C00000">〔二〕</font>
 <font size="4">
<font color="#000000">太傅猶斂容之。</font>
</font>
 <font color="#262626">王、謝不通事。別見。</font>
 <font size="4">
<font color="#000000">王神意閑暢，謝公傾目。還謂劉夫人曰：「向見阿瓜，故自未易有。</font>
</font>
 <font color="#262626">按王詢小字法護，而此言阿瓜，未為可解，儻小名有兩耳。</font>
 <font size="4">
<font color="#000000">雖不相關，正是使人不能已已。」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「阿瓜」「瓜」，景宋本及沈本俱作「眾」。注「王詢」「詢」，沈本作「珣」，是。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「太元元年正月，謝安為中書監，王恂於時蓋為黃門侍郎。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">王東亭與謝公交惡，見傷逝篇。</font>
</p>
<p height="0pt" width="2em" align="left">
<font size="4">
<font color="#000000">１４８王子敬語謝公：「公故蕭灑。」謝曰：「身不蕭灑。君道身最得，身正自調暢。」</font>
</font>
 <font color="#262626">續晉陽秋曰：「安弘雅有氣，風神調暢也。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「氣」景宋本及沈本俱作「器」。</font>
</p>
<p height="0pt" width="2em" align="left">
<font size="4">
<font color="#000000">１４９謝車騎初見王文度曰：「見文度雖蕭灑相遇，其復愔愔竟夕。」</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">左氏昭十二年傳：「祈招之愔愔，式招德音。」注云：「愔愔，安和貌。」</font>
</p>
<p height="0pt" width="2em" align="left">
<font size="4">
<font color="#000000">１５０范豫章謂王荊州：</font>
</font>
 <font color="#262626">范甯、王忱並已見。</font>
 <font size="4">
<font color="#000000">「卿風流俊望，真後來之秀。」王曰：「不有此舅，焉有此甥？」</font>
</font>
</p>
<p height="0pt" width="2em" align="left">
<font size="4">
<font color="#000000">１５１子敬與子猷書，道「兄伯蕭索寡會，遇酒則酣暢忘反，乃自可矜」。</font>
</font>
</p>
<p height="0pt" width="2em" align="left">
<font size="4">
<font color="#000000">１５２張天錫世雄涼州，以力弱詣京師，雖遠方殊類，亦邊人之桀也。</font>
</font>
 <font color="#C00000">〔一〕</font>
 <font color="#262626">天錫已見。</font>
 <font size="4">
<font color="#000000">聞皇京多才，欽羡彌至。猶在渚住，司馬著作往詣之。</font>
</font>
 <font color="#262626">未詳。</font>
 <font size="4">
<font color="#000000">言容鄙陋，無可觀聽。天錫心甚悔來，以遐外可以自固。王彌有俊才美譽，當時聞而造焉。</font>
</font>
 <font color="#262626">續晉陽秋曰：「珉風情秀發，才辭富贍。」</font>
 <font size="4">
<font color="#000000">既至，天錫見其風神清令，言話如流，陳說古今，無不貫悉。又諳人物氏族，中來皆有證據。</font>
</font>
 <font color="#C00000">〔二〕</font>
 <font size="4">
<font color="#000000">天錫訝服。</font>
</font>
 <font color="#C00000">〔三〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案天錫為軌曾孫。晉書軌傳稱：『軌為安定烏氏人，漢張耳十七代孫。家世孝廉，以儒學顯。』是則張氏非殊類矣。臨川生長江東，外視諸國，故有此言耳。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案『中來』當是『中表』之誤。魏、晉以來，重婚姻門望。上『謝胡兒欲作王堪傳咨謝公』一條，謝公便歷舉其中外姻親，即此可證。」嘉錫案：隋志有齊永元中表簿五卷。可見六朝人之重中表。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：晉書孝武帝紀：「太元元年秋七月，苻堅將苟萇陷涼州，虜刺史張天錫，盡有其地。」又張軌傳云：「苻堅先為天錫起宅，至以為尚書，封歸義侯。堅大敗于淮肥時，天錫為苻融征南司馬，於陣歸國。詔以為散騎常侍、左員外。」本書言語篇亦云「張天錫為涼州刺史，稱制西隅。既為苻堅所禽，用為侍中。後於壽陽俱敗，至都，為孝武所器」，注引張資涼州記，與晉書略同。建康實錄九云：「太元八年十月乙亥、玄、琰與桓伊等涉肥水決戰，大破秦軍于淝南。臨陣斬苻融，而朱序、張天錫俱奔歸。十一月乙未，以天錫為員外散騎常侍。」以諸書考之，天錫自亡國後，身為降虜，既已八年，至黜為苻融僚屬。乘堅之敗，始得奔逃歸晉。本條乃云「天錫世雄涼州，以力弱詣京師」。似天錫與苟萇戰敗後，即已歸晉者，殆類目不睹史冊人語。又云「天錫心甚悔來，以遐外可以自固」，尤非事實。天錫國破家亡，羈旅異域，涼州已入秦版圖，尺土一民，非其所有，不知何地可以自固？苻堅之敗，慕容拓跋並乘機復國，姚萇、呂光亦崛起自立，誠梟雄奮發之秋，而天錫非其人也。孝武紀云：「太元九年十二月，苻堅將呂光稱制于河右，自號酒泉公。十年九月，呂光據姑臧，自稱涼州刺史。」又呂光載記云：「初苻堅之敗，張天錫南奔，其世子大豫為長水校尉王穆所匿。是月，大豫陷昌松郡，進逼姑臧，光出擊破之。大豫奔廣武，廣武人執送之，斬于姑臧市。」向使天錫不臨陣奔晉，而竟扈從還，反覆於喪亂之中，則非燕、秦之纍囚，即父子同死呂光之手耳。涼州山河雖固，寧復有託足地乎？此條首贊天錫為邊人之傑，末乃盛稱僧彌才美，蓋即王氏子弟之所為。此輩屐風流，不知外事，苟欲張大其詞，以見其祖為遠方豪傑所傾服。其實天錫弒君之賊，亡國之餘，末年形神昏喪，甘為司馬元顯弄臣，庸劣若斯，亦何足道？從來好事之徒喜假借外人以邀聲譽，梯航偶通，輒以為一佛出世。考其始末，大都不過如此。豈真天仙化人，來自清都紫微也哉！</font>
</p>
<p height="0pt" width="2em" align="left">
<font size="4">
<font color="#000000">１５３王恭始與王建武甚有情，後遇袁悅之間，遂致疑隙</font>
</font>
 <font color="#C00000">〔一〕</font>
 <font size="4">
<font color="#000000">。</font>
</font>
 <font color="#262626">晉安帝紀曰：「初，忱與族子恭少相善，齊聲見稱。及並登朝，俱為主相所待，內外始有不咸之論。恭獨深憂之，乃告忱曰：『悠悠之論，頗有異同，當由驃騎簡於朝覲故也。將無從容切言之邪？若主相諧睦，吾徒得戮力明時，復何憂哉？』忱以為然，而慮弗見令，乃令袁悅具言之。悅每欲間恭，乃於王坐責讓恭曰：『卿何妄生同異，疑誤朝野？』其言切厲。恭雖惋悵，謂忱為搆己也。忱雖心不負恭，而無以自亮。於是情好大離，而怨隙成矣。」</font>
 <font size="4">
<font color="#000000">然每至興會，故有相思。時恭嘗行散至京口謝堂，</font>
</font>
 <font color="#C00000">〔二〕</font>
 <font size="4">
<font color="#000000">于時清露晨流，新桐初引，恭目之曰：「王大故自濯濯。」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「弗見令」「令」，景宋本及沈本俱作「用」。注「於王坐責讓」「責」，景宋本作「嗔」。注「搆己」「搆」景宋本作「構」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：觀忿狷篇「王大王恭」條。因大勸恭酒，恭不為飲，逼之轉苦，至各呼左右，便欲相殺，其怨隙可見。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「太元十五年，王恭為青、兗二州刺史，鎮京口。」</font>
</p>
<p height="0pt" width="2em" align="left">
<font size="4">
<font color="#000000">１５４司馬太傅為二王目曰：「孝伯亭亭直上，阿大羅羅清疏。」</font>
</font>
 <font color="#262626">恭，正亮沈烈；忱，通朗誕放。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「沈烈」景宋本及沈本俱作「亢烈」。</font>
</p>
<p height="0pt" width="2em" align="left">
<font size="4">
<font color="#000000">１５５王恭有清辭簡旨，能敘說，而讀書少，頗有重出。</font>
</font>
 <font color="#262626">中興書曰：「恭雖才不多，而清辯過人。」</font>
 <font size="4">
<font color="#000000">有人道孝伯常有新意，不覺為煩。</font>
</font>
</p>
<p height="0pt" width="2em" align="left">
<font size="4">
<font color="#000000">１５６殷仲堪喪後，桓玄問仲文：「卿家仲堪，定是何似人？」仲文曰：「雖不能休明一世，足以映徹九泉。」</font>
</font>
 <font color="#C00000">〔一〕</font>
 <font color="#262626">續晉陽秋曰：「仲堪，仲文之從兄也，少有美譽。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：左氏宣三年傳：「定王使王孫滿勞楚子，楚子問鼎之大小輕重焉。對曰：『在德不在鼎。德之休明，雖小，重也。』」桓玄夙輕仲堪，侮弄之於前，又屠割之於後，乃復問其為人於仲文者，欲觀其應對耳。蓋仲堪為仲文之兄，而靈寶之仇，過毀過譽，皆不可也。休明一世，意以指玄。言仲堪平生之功業，雖不及玄，然固是一時名士，故身死之後，猶能光景常新。</font>
</p>
<span id="filepos0001147731"></span>
<p height="0pt" width="0pt" align="left">
<font size="4">
<font color="#385623">品藻第九</font>
</font>
</p>
<p height="0pt" width="2em" align="left">
<font size="4">
<font color="#000000">１汝南陳仲舉，潁川李元禮二人，</font>
</font>
 <font color="#C00000">〔一〕</font>
 <font size="4">
<font color="#000000">共論其功德，不能定先後。蔡伯喈</font>
</font>
 <font color="#262626">續漢書曰：「蔡伯喈，陳留圉人。通達有俊才，博學善屬文，伎藝術數，無不精綜。仕至左中郎將，為王允所誅。」</font>
 <font size="4">
<font color="#000000">評之曰：「陳仲舉彊於犯上，李元禮嚴於攝下。犯上難，攝下易。」</font>
</font>
 <font color="#262626">張璠漢紀曰：「時人為之語曰：『不畏彊禦陳仲舉，天下模楷李元禮。』」</font>
 <font size="4">
<font color="#000000">仲舉遂在三君之下，</font>
</font>
 <font color="#262626">謝沈漢書曰：「三君者，一時之所貴也。竇武、劉淑、陳蕃，少有高操，海內尊而稱之，故得因以為目。」</font>
 <font size="4">
<font color="#000000">元禮居八俊之上。</font>
</font>
 <font color="#262626">薛瑩漢書曰：「李膺、王暢、荀緄、朱寓、</font>
 <font color="#C00000">〔二〕</font>
 <font color="#262626">魏朗、劉佑、杜楷、趙典為八俊。」英雄記曰：「先是張儉等相與作衣冠糾彈，彈中人相調，言：『我彈中誠有八俊、八乂，猶古之八元、八凱也。』」</font>
 <font color="#C00000">〔三〕</font>
 <font color="#262626">謝沈書曰：「俊者，卓出之名也。」姚信士緯曰：「陳仲舉體氣高烈，有王臣之節。李元禮忠壯正直，有社稷之能。海內論之未決，蔡伯喈抑一言以變之，疑論乃定也。」</font>
 <font color="#C00000">〔四〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「朱寓」「寓」，景宋本及沈本作「宇」。注「劉佑」「佑」，沈本作「祐」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案二人疑士人之誤。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「宋本朱寓作朱宇，與范書合。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">張儉等二句宋本疑有誤。袁本亦不甚可解。</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">御覽四百四十七引士緯，與世說及注略同。</font>
</p>
<p height="0pt" width="2em" align="left">
<font size="4">
<font color="#000000">２龐士元至吳，吳人並友之。</font>
</font>
 <font color="#262626">蜀志曰：「周瑜領南郡，士元為功曹。瑜卒，士元送喪至吳，吳人多聞其名，及當還西，並會閶門與士元言。」</font>
 <font size="4">
<font color="#000000">見陸績、</font>
</font>
 <font color="#262626">文士傳曰：「績字公紀，幼有俊朗才數，博學多通。龐士元年長於績，共為交友。仕至鬱林太守。自知亡日，年三十二而卒。」</font>
 <font size="4">
<font color="#000000">顧劭、全琮</font>
</font>
 <font color="#262626">環濟吳紀曰：「琮字子黃，吳郡錢塘人。有德行義概，為大司馬。」</font>
 <font size="4">
<font color="#000000">而為之目曰：「陸子所謂駑馬有逸足之用，顧子所謂駑牛可以負重致遠。」或問：「如所目，陸為勝邪？」曰：「駑馬雖精速，能致一人耳。駑牛一日行百里，所致豈一人哉？</font>
</font>
 <font color="#C00000">〔一〕</font>
 <font size="4">
<font color="#000000">」吳人無以難。「全子好聲名，似汝南樊子昭。」</font>
</font>
 <font color="#C00000">〔二〕</font>
 <font color="#262626">蔣濟萬機論曰：「許子將褒貶不平，以拔樊子昭而抑許文休。劉曄難曰：『子昭拔自賈豎，年至七十，退能守靜，進不苟競。』濟答曰：『子昭誠自幼至長，容貌完潔。然觀其插齒牙，樹頰頦，吐脣吻，自非文休之敵。』」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「琮字子黃」沈本作「琮字子璜」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：荀子勸學篇曰：「騏驥一躍，不能十步。駑馬十駕，功在不舍。」是則駑馬所以為人用者，以其能長行而不舍耳，本不望其奔逸絕塵也。若駑馬而有逸足之用，則雖不能如騏驥一日千里；而在眾馬之中，固已出群矣。此言陸績之奉公守職，不惟能盡力匪懈，其才亦有過人者。但不過庸中佼佼，未得為一代之英傑也。又案：駑之為言，奴也。本以稱馬之凡下者。玉篇：「駑，乃呼切，最下馬也。駘也。」漢書王陵傳曰：「陛下不以臣駑下。」師古曰：「駑，凡馬之稱，非駿者也。」楚辭謬諫注曰：「駑，頓馬也。」呂氏春秋貴卒篇曰：「所為貴驥者，為其一日千里也。旬日取之，與駑駘同。」注云：「駑駘十日亦致千里。」淮南子齊俗訓曰：「夫騏驥千里，一日而通；駑馬十舍，旬亦至之。」然則駑馬一日所行，不過百里矣。今士元乃謂「駑馬有逸足之用，駑牛可以負重致遠」，是駑之名非復凡下之稱，而駑馬所行亦不止百里。昔人以駑下自謙，而今翻以題目名士，蓋所謂美惡不嫌同辭也。禮記雜記下曰：「凶年則乘駑馬。」鄭注：「駑，馬六種，最下者。」正義曰：「馬有六種，六曰駑馬，負重致遠所乘。」案六馬之名見周禮夏官校人。彼注謂「駑馬給宮中之役」，而孔疏以為「負重致遠所乘」者，蓋「宮中」乃「官中」之誤。穀梁莊二十九年疏正引作「官」（孫詒讓說）。駑馬既用以給官役，故知其為負重致遠之所乘也。夫欲求其神駿，則駑馬固不如騏驥，而駑牛亦自不如善走之快牛。然千里馬、八百里駮不易得，得亦不可以駕鹽車。負重致遠，乃專恃駑牛馬，斯其為用，亦已大矣。士元之於績、劭，許其有實用，而不許其能致千里，故題目之如此耳。駑馬固不能追風絕景，然使與牛並驅，便覺神速莫及。但其筋骨，遠不如牛。充其力之所極，不過能載送一人耳。牛行遲緩，固不如馬之善走，然窮日之力，亦能及百里。而其負重載，動至千斤，百貨轉輸，惟牛是賴，夫豈駑馬之所能及哉？蓋績性俊快。而劭厚重。統言二人，雖各有短長，而劭之幹濟，非績所及也。其後劭為豫章太守，風化大行。而績在鬱林，但篤志著述，雖並蚤卒，未竟其用。統之所評，諒不虛矣。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「據蜀龐統傳注，此文出於張勃吳錄。」嘉錫案：「吳人無以難」，乃張勃記事之詞。「全子」以下，又為士元語。此種文法於古有之。俞樾古書疑義舉例三有敘論並行例，舉左傳、史記各二條。如僖三十三年左傳：「秦伯素服郊次，鄉師而哭曰：『孤違蹇叔，以辱二三子，孤之罪也。』不替孟明。『孤之過也，大夫何罪？且吾不以一眚掩大德。』」前後皆穆公語，中間著「不替孟明」四字，乃左氏記事之詞是也。</font>
</p>
<p height="0pt" width="2em" align="left">
<font size="4">
<font color="#000000">３顧劭嘗與龐士元宿語，問曰：「聞子名知人，吾與足下孰愈？」曰：「陶冶世俗，與時浮沈，吾不如子；</font>
</font>
 <font color="#262626">吳志曰：「劭好樂人倫，自州郡庶幾及四方人事，</font>
 <font color="#C00000">〔一〕</font>
 <font color="#262626">往來相見，或諷議而去，或結友而別，風聲流聞，遠近稱之。」</font>
 <font size="4">
<font color="#000000">論王霸之餘策，覽倚仗之要害，</font>
</font>
 <font color="#C00000">〔二〕</font>
 <font size="4">
<font color="#000000">吾似有一日之長。」劭亦安其言。</font>
</font>
 <font color="#262626">吳錄曰：「劭安其言，更親之。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「倚仗」景宋本及沈本作「倚伏」，是也。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李詳云：「詳案：姚氏範援鶉堂筆記三十六：『庶幾，乃謂當時知名士，國志多見。如吳志張承傳：「凡在庶幾之流，無不造門。」又王羲之誓墓文：「母兄鞠育，得見庶幾。」』錢少詹三國志考異與姚略同。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：「倚仗」當作「倚伏」。老子德經云：「禍兮福之所倚，福兮禍之所伏。」作「倚仗」，則義不可通。日知錄二十七云：「漢書西南夷傳注，師古曰：『要害者：在我為要，於敵為害也。』此解未盡。要害，謂攻守必爭之地。我可以害彼，彼可以害我，謂之害。人身亦有要害。素問岐伯對黃帝曰『脈有要害』，後漢書來歙傳『中臣要害』。黃生義府下云：『中臣要害（自注：猶今言致命傷），言身中緊要處犯之，必為害也。借地之衝要者，謂之要害。舊解「於我為要，於彼為害」，未確。』」嘉錫又案：要害本謂人身要處，黃說是也。事務之紛來，必有其至要之關節。皆處之得宜，則為福；反之則為禍。倚伏之機，正在於此。惟明者一覽而知其然，此王霸之術，士元之所長也。故司馬德操曰：「識時務者在乎俊傑，此間自有伏龍、鳳雛。」</font>
</p>
<p height="0pt" width="2em" align="left">
<font size="4">
<font color="#000000">４諸葛瑾弟亮及從弟誕，</font>
</font>
 <font color="#C00000">〔一〕</font>
 <font color="#262626">吳書曰：「瑾字子瑜，其先葛氏，琅邪諸縣人。後徙陽都，陽都先有姓葛者，時人謂『諸葛』，因為氏。瑾少以至孝稱。累遷豫州牧，六十八卒。」魏志曰：「誕字公休，為吏部郎，人有所屬託，輒顯其言而亟用之。後有當不，則公議其得失，</font>
 <font color="#C00000">〔二〕</font>
 <font color="#262626">以為褒貶。自是群寮莫不慎其所舉。累遷楊州刺史、鎮東將軍、司空。謀逆，伏誅。」</font>
 <font size="4">
<font color="#000000">並有盛名，各在一國。于時以為「蜀得其龍，吳得其虎，魏得其狗」。誕在魏與夏侯玄齊名；瑾在吳，吳朝服其弘量。</font>
</font>
 <font color="#C00000">〔三〕</font>
 <font color="#262626">吳書曰：「瑾避亂渡江，大皇帝取為長史，遣使蜀，但與弟亮公會相見，反無私面。而又有容貌思度。時人服其弘量。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「時人謂諸葛因為氏」「謂」下沈本有「之」字，「因」下有「以」字。案沈校所據宋本，與吳志注合。</font>
</p>
<p height="0pt" width="2em" align="left">
<font color="#262626">注「後有當否」「有」下景宋本及沈本俱有「得失」二字。注「司空」景宋本作「以其」。注「反無私面」「反」，景宋本作「退」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：魏志誕傳不言誕為亮之從弟，然吳志諸葛瑾傳注引吳書曰：「族弟誕顯名於魏。」諸葛恪傳載臧均表曰：「故太傅諸葛恪伯叔諸人，遭漢祚盡，九州鼎立，分託三方，並履忠勤，熙隆世業。」又孫皓傳注引襄陽記，載張悌答諸葛靚曰：「且我作兒童時，便為卿家丞相所拔。」並可為誕與瑾、亮是同族兄弟之證。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">魏志無「得失」二字。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">李慈銘云：「案誕名德既重，身為魏死，忠烈凜然，安得致此鄙薄之稱？蓋緣公休敗後，司馬之黨，造此穢言，誣衊不經，深堪髮指。承祚之志，世期之注，削而不登，當矣。臨川取之，抑何無識！」嘉錫案：司馬之黨必不以孔明為龍。此所謂狗，乃功狗之狗，謂如韓盧宋鵲之類。雖非龍虎之比，亦甚有功於人。故曰「並有盛名」，非鄙薄之稱也。觀世說下文云「誕在魏與夏侯玄齊名」，則無詆毀公休之意亦明矣。太公六韜以文、武、龍、虎、豹、犬為次，知古人之視犬，僅下龍虎一等。凡讀古書，須明古人詞例，不可以後世文義求之也。胡應麟史書佔畢四曰：「漢末，諸葛氏分處三國，並著忠誠。以為蜀得其龍，吳得其虎，並自篤論。至魏迺曲為訾詆，此晉人諛上之詞耳。」所見與蓴客暗合。</font>
</p>
<p height="0pt" width="2em" align="left">
<font color="#262626">御覽四百七十引晉中興書曰：「諸葛氏之先，出自葛國。漢司隸校尉諸葛豐以忠強立名，子孫代居二千石。三國之興，蜀有丞相亮，吳有大將軍瑾，魏有司空誕，名並蓋海內，為天下盛族。」全祖望鮚埼亭集外編二十八書諸葛氏家譜後曰：「方遜志謂『諸葛兄弟三人，才氣雖不相類，皆人豪也。當司馬昭僭竊之時，征東拒賈充之言，起兵討之，事雖無成，身不失為忠義。豈非大丈夫乎？世俗乃以是訾之，謂「漢得龍，吳得虎，魏得狗」，為斯言者，必賈充之徒。揚雄所謂「舍其沐猴，而謂人沐猴者」』，善哉斯言！予觀東漢之末，東南淑氣萃於諸葛一門。觀其兄弟分居三國，世莫有以為猜者，非大英雄不能。厥後各以功名忠孝表著，而又皆有令嗣，何多材也！</font>
</p>
<p height="0pt" width="2em" align="left">
<font size="4">
<font color="#000000">５司馬文王問武陔：「陳玄伯何如其父司空？」陔曰：「通雅博暢，能以天下聲教為己任者，不如也。明練簡至，立功立事，過之。」</font>
</font>
 <font color="#262626">魏志曰：「陔與泰善，故文王問之。」</font>
</p>
<p height="0pt" width="2em" align="left">
<font size="4">
<font color="#000000">６正始中，人士比論，以五荀方五陳：</font>
</font>
 <font color="#C00000">〔一〕</font>
 <font size="4">
<font color="#000000">荀淑方陳寔，荀靖方陳諶，</font>
</font>
 <font color="#262626">逸士傳曰：「靖字叔慈，潁川人。有俊才，以孝著名。兄弟八人，號『八龍』。隱身修學，動止合禮。弟爽，亦有才學，顯名當世。或問汝南許章：</font>
 <font color="#C00000">〔二〕</font>
 <font color="#262626">『爽與靖孰賢？』章曰：『二人皆玉也。慈明外朗，叔慈內潤。』太尉辟，不就。年五十終，時人惜之，號玄行先生。」</font>
 <font size="4">
<font color="#000000">荀爽方陳紀，荀彧方陳群，</font>
</font>
 <font color="#262626">典略曰：「彧字文若，潁川人。為漢侍中，守尚書令。彧為人英偉，折節待士，坐不累席。其在臺閣間，不以私欲撓意。年五十薨，謚曰敬侯。以其德高，追贈太尉。」</font>
 <font size="4">
<font color="#000000">荀顗方陳泰。</font>
</font>
 <font color="#262626">晉諸公贊曰：「顗字景倩，彧之子。蹈禮立德，思義溫雅，加深識國體，累遷光祿大夫。晉受禪，封臨淮公。典朝儀，刊正國式，為一代之制。轉太尉，為台輔，德望清重，留心禮教。卒，謚康公。」</font>
 <font size="4">
<font color="#000000">又以八裴方八王：裴徽方王祥，裴楷方王夷甫，</font>
</font>
 <font color="#C00000">〔三〕</font>
 <font size="4">
<font color="#000000">裴康方王綏，</font>
</font>
 <font color="#262626">晉百官名曰：「康字仲豫，徽之子。」晉諸公贊曰：「康有弘量，歷太子左率。」</font>
 <font size="4">
<font color="#000000">裴綽方王澄，</font>
</font>
 <font color="#262626">王朝目錄曰：「綽字仲舒，楷弟也，名亞於楷。歷中書黃門侍郎。」</font>
 <font size="4">
<font color="#000000">裴瓚方王敦，</font>
</font>
 <font color="#262626">晉諸公贊曰：「瓚字國寶，楷之子。才氣爽俊，終中書郎。」</font>
 <font size="4">
<font color="#000000">裴遐方王導，裴頠方王戎，裴邈方王玄。</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「以其德高」「其」下景宋本有「名」字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案范武子以清談禍始，歸罪王、何，謂其浮於桀、紂。予謂漢末之五荀、五陳，實任達之濫觴，浮華之作俑。觀其父子兄弟，自相標榜，坐致虛聲，託名高節。太丘弔張讓之母，朱子謂其風節始頹。其後群附曹氏，泰黨司馬。荀氏則爽為卓用，彧成操篡，勗以還名節掃地。桀、紂之禍，自有所歸。輔嗣名通，平叔正直，所不受也。」嘉錫案：謂荀、陳虛聲誠是。欲為王、何減清談之罪，則非事實。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：「或問汝南許章」之「章」字誤，當作「劭」。魏志荀彧傳注引逸士傳作「或問汝南許子將」。群輔錄引荀氏譜作「汝南許劭」，皆可證。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">李慈銘云：「案此稱夷甫，亦孝標追改之文。」</font>
</p>
<p height="0pt" width="2em" align="left">
<font size="4">
<font color="#000000">７冀州刺史楊淮二子喬與髦，</font>
</font>
 <font color="#C00000">〔一〕</font>
 <font size="4">
<font color="#000000">俱總角為成器。淮與裴頠、樂廣友善，遣見之。頠性弘方，愛喬之有高韻，謂淮曰：「喬當及卿，髦小減也。」廣性清淳，愛髦之有神檢，謂淮曰：「喬自及卿，然髦尤精出。」淮笑曰：「我二兒之優劣，乃裴、樂之優劣。」論者評之：以為喬雖高韻，而檢不匝；</font>
</font>
 <font color="#C00000">〔二〕</font>
 <font size="4">
<font color="#000000">樂言為得。然並為後出之俊。</font>
</font>
 <font color="#262626">荀綽冀州記曰：「喬字國彥，爽朗有遠意。髦字士彥，清平有貴識。並為後出之俊。為裴頠、樂廣所重。」晉諸公贊曰：「喬似淮而疏，皆為二千石。髦為石勒所害。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「楊淮」「淮」，沈本俱作「準」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「楊淮，宋本注均作準。御覽四百九又四百四十四引郭子，亦均作準。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李詳云：「詳案：此條采自荀綽冀州記，見魏志陳思王植傳裴注引。志注淮作準，喬作嶠。案喬字國彥，自宜從喬為是。」又云：「志注作『而神檢不逮』。案上文云『愛髦之有神檢』，此故云『神檢不逮』，當以志注為長。」</font>
</p>
<p height="0pt" width="2em" align="left">
<font size="4">
<font color="#000000">８劉令言始入洛，</font>
</font>
 <font color="#262626">劉氏譜曰：「納字令言，</font>
 <font color="#C00000">〔一〕</font>
 <font color="#262626">彭城叢亭人。祖瑾，樂安長。父甝，魏洛陽令。納歷司隸校尉。」</font>
 <font size="4">
<font color="#000000">見諸名士而歎曰：「王夷甫太解明，</font>
</font>
 <font color="#C00000">〔二〕</font>
 <font size="4">
<font color="#000000">樂彥輔我所敬，張茂先我所不解，周弘武巧於用短，</font>
</font>
 <font color="#262626">王隱晉書曰：「周恢字弘武，汝南人。祖斐，</font>
 <font color="#C00000">〔三〕</font>
 <font color="#262626">永寧少府。父隆，州從事。恢仕至秦相，秩中二千石。」</font>
 <font size="4">
<font color="#000000">杜方叔拙於用長。」</font>
</font>
 <font color="#262626">晉諸公贊曰：「杜育字方叔，襄城鄧陵人，</font>
 <font color="#C00000">〔四〕</font>
 <font color="#262626">杜襲孫也。育幼便岐嶷，號神童。及長，美風姿，有才藻，時人號曰『杜聖』。累遷國子祭酒。洛陽將沒，為賊所殺。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「納」沈本俱作「訥」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「宋本納作訥，晉書劉隗傳亦作訥。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「晉書劉隗傳解作鮮。禮記月令：『季夏行春令，則穀實鮮落。』呂氏春秋季夏紀、淮南時則訓並作『解落』。墨子節葬篇『則解而食』，魯問篇作『鮮而食之』。孫氏閒詁引顧千里校語，謂『作鮮者誤』。古鮮、解兩字或相亂。易說卦『為蕃鮮』，疏：『鮮，明也。取其春時蕃育而鮮明。』文選卷四張平子南都賦曰：『巾㡚鮮明。』御覽引抱朴子云：『棺中有人，𩬆毛班白鮮明。』漢書王吉傳云：『皆好車馬衣服，其自奉養，極為鮮明。』文選二十二左思招隱詩李善注曰：『峭蒨，鮮明貌。』」嘉錫案：晉書劉隗傳作「太鮮明」，當從之。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：周斐著有汝南先賢傳五卷，本書賞譽篇注曾引之，他書引用尤多。章宗源隋書經籍志考證、侯康補三國藝文志並不能舉其仕履。姚振宗隋志考證二十以為始末未詳，皆為失考。</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">程炎震云：「晉無鄧陵縣，魏書杜襲傳云『潁川定陵縣人』，此鄧陵當作定陵。漢潁川縣，晉分屬襄城。」</font>
</p>
<p height="0pt" width="2em" align="left">
<font size="4">
<font color="#000000">９王夷甫云：「閭丘沖，</font>
</font>
 <font color="#C00000">〔一〕</font>
 <font color="#262626">荀綽兗州記曰：「沖字賓卿，高平人，家世二千石。沖清平有鑒識，博學有文義。累遷太傅長史，雖不能立功蓋世，然聞義不惑，當世蒞事，務於平允，操持文案，必引經誥，飾以文采，未嘗有滯。性尤通達，不矜不假。好音樂，侍婢在側，不釋弦管。出入乘四望車，居之甚夷，不能虧損恭素之行，淡然肆其心志。論者不以為侈，不以為僭，至於白首，而清名令望，不渝於始。為光祿勳，京邑未潰，乘車出，為賊所害，時人皆痛惜之。」</font>
 <font size="4">
<font color="#000000">優於滿奮、郝隆。</font>
</font>
 <font color="#C00000">〔二〕</font>
 <font color="#262626">晉諸公贊曰：「隆字弘始，高平人。為人通亮清識。為吏部郎、楊州刺史。齊王冏起義，隆應檄稽留，為參軍王邃所殺。」</font>
 <font size="4">
<font color="#000000">此三人並是高才，沖最先達。」</font>
</font>
 <font color="#262626">兗州記曰：「于時高平人士偶盛，滿奮、郝隆達在沖前，名位已顯，而劉寶、王夷甫猶以沖之虛貴，足先二人。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「不能虧損」「能」，景宋本及沈本俱作「以」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">隋志云：「梁有晉光祿勳閭丘沖集二卷，錄一卷，亡。」元和姓纂九魚云：「晉有太常閭丘沖。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案晉書郝隆作郗隆，乃太尉鑒之叔父也。事附鑒傳。此作郝，疑誤。郝隆乃桓溫時人。」</font>
</p>
<p height="0pt" width="2em" align="left">
<font size="4">
<font color="#000000">１０王夷甫以王東海比樂令，</font>
</font>
 <font color="#262626">江左名士傳曰：「承言理辯物，但明其旨要，不為辭費，有識伏其約而能通。太尉王夷甫一世龍門，見而雅重之，以比南陽樂廣。」</font>
 <font size="4">
<font color="#000000">故王中郎作碑云：「當時標榜，為樂廣之儷。」</font>
</font>
</p>
<p height="0pt" width="2em" align="left">
<font size="4">
<font color="#000000">１１庾中郎與王平子鴈行。</font>
</font>
 <font color="#262626">晉陽秋曰：「初，王澄有通朗稱，而輕薄無行。兄夷甫有盛名，時人許以人倫鑒識。常為天下士目曰：『阿平第一，子嵩第二，處仲第三。』敳以澄、敦莫己若也。及澄喪，敦敗，敳世譽如初。」</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「澄喪敦敗之時，敳先死矣。」</font>
</p>
<p height="0pt" width="2em" align="left">
<font size="4">
<font color="#000000">１２王大將軍在西朝時，見周侯輒扇障面不得住。</font>
</font>
 <font color="#262626">敦性彊梁，自少及長，季倫斬妓，會無異色，若斯傲狠，豈憚於周顗乎？其言不然也。</font>
 <font size="4">
<font color="#000000">後度江左，不能復爾。</font>
</font>
 <font color="#C00000">〔一〕</font>
 <font size="4">
<font color="#000000">王歎曰：「不知我進，伯仁退？」</font>
</font>
 <font color="#262626">沈約晉書曰：「周顗，王敦素憚之，見輒面熱，雖復臘月，亦扇面不休，其憚如此。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「其言不然」「其」，景宋本作「此」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：禮記大學曰：「小人閒居為不善，無所不至，見君子而后厭然。」小人之憚君子，蓋有發於不自覺者。言語篇注引晉陽秋曰：「顗正體嶷然，儕輩不敢媟也。」然則周侯之丰采，必有使王敦自然懾服之處，見輒障面，不可謂必無其事也。又案：建康實錄五引中興書曰：「王敦素憚顗，每見顗，輒面熱。雖冬月仍交扇不休。」則沈約之言係采自中興書，非取世說也。</font>
</p>
<p height="0pt" width="2em" align="left">
<font size="4">
<font color="#000000">１３會稽虞，元皇時與桓宣武同俠，</font>
</font>
 <font color="#C00000">〔一〕</font>
 <font size="4">
<font color="#000000">其人有才理勝望。</font>
</font>
 <font color="#262626">虞光祿傳曰：「字思行，會稽餘姚人。虞翻曾孫，右光祿潭兄子也。雖機榦不及潭，而至行過之。歷吏部郎、吳興守，徵為金紫光祿大夫，卒。」</font>
 <font size="4">
<font color="#000000">王丞相嘗謂曰：「孔愉有公才而無公望，丁潭有公望而無公才，</font>
</font>
 <font color="#C00000">〔二〕</font>
 <font color="#262626">愉已見。會稽後賢記曰：「潭字世康，山陰人，吳司徒固曾孫也。沈婉有雅望，少與孔愉齊名。仕至光祿大夫。」晉陽秋曰：「孔敬康、丁世康、張偉康俱著名，時謂『會稽三康』。偉康名茂，嘗夢得大象，以問萬雅。雅曰：『君當為大郡，而不善也。象，大獸也。取其音狩，故為大郡，然象以齒喪身。』後為吳郡，果為沈充所殺。」</font>
 <font size="4">
<font color="#000000">兼之者其在卿乎？」未達而喪。</font>
</font>
 <font color="#262626">虞光祿傳曰：「未登台鼎，時論稱屈。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
 <font color="#C00000">〔一〕</font>
 <font color="#262626">程炎震云：「晉書七六虞傳曰：『與譙固、桓彝俱為吏部郎，情好甚篤。彝遣溫拜，使子谷拜彝。』則此宣武，當作宣城。而同俠二字，亦有訛脫。」嘉錫案：同俠蓋同僚之誤。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「吳書十二虞翻傳注：『丁固子彌，字欽遠。孫潭。』則此曾字當衍。」嘉錫案：晉書丁潭傳云：「祖固，吳司徒。」</font>
</p>
<p height="0pt" width="2em" align="left">
<font size="4">
<font color="#000000">１４明帝問周伯仁：</font>
</font>
 <font color="#C00000">〔一〕</font>
 <font size="4">
<font color="#000000">「卿自謂何如郗鑒？」周曰：「鑒方臣，如有功夫。」復問郗。郗曰：「周顗比臣，有國士門風。」</font>
</font>
 <font color="#262626">鄧粲晉紀曰：「伯仁清正嶷然，以德望稱之。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「此明帝疑亦元帝之誤，互參後『明帝問周伯仁卿自謂何如庾元規』條。」</font>
</p>
<p height="0pt" width="2em" align="left">
<font size="4">
<font color="#000000">１５王大將軍下，</font>
</font>
 <font color="#C00000">〔一〕</font>
 <font size="4">
<font color="#000000">庾公問：「卿有四友，何者是？」答曰：「君家中郎，我家太尉、阿平、胡毋彥國。</font>
</font>
 <font color="#262626">八王故事曰：「胡毋輔之少有雅俗鑒識，與王澄、庾敳、王敦、王夷甫為四友。」今故答也。</font>
 <font color="#C00000">〔二〕</font>
 <font size="4">
<font color="#000000">阿平故當最劣。」庾曰：「似未肯劣。」庾又問：「何者居其右？」王曰：「自有人。」又問：「何者是？」王曰：「噫！其自有公論。」左右躡公，公乃止。</font>
</font>
 <font color="#262626">敦自謂右者在己也。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「卿有四友」景宋本「卿」上有「聞」字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案下者下都也。王敦鎮武昌，在上流，故以至建業為下。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「晉書輔之傳以澄、敦、敳、輔之為王衍四友，蓋各自標榜，不無異同也。」</font>
</p>
<p height="0pt" width="2em" align="left">
<font size="4">
<font color="#000000">１６人問丞相：「周侯何如和嶠？」答曰：「長輿嵯櫱。」</font>
</font>
 <font color="#C00000">〔一〕</font>
 <font color="#262626">虞預晉書曰：「嶠厚自封植，嶷然不群。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「說文、玉篇、廣韻皆無櫱字，蓋即嶭之俗體。嵯嶭，猶云嵯峨，嶭狀其高耳。漢書地理志：『左為馮翊、池陽，嶭山在北。』師古曰：『嶭，今俗所呼峨山是也。』說文段注九卷下曰：『語轉為，嶭語轉為峨。』」</font>
</p>
<p height="0pt" width="2em" align="left">
<font size="4">
<font color="#000000">１７明帝問謝鯤：</font>
</font>
 <font color="#C00000">〔一〕</font>
 <font size="4">
<font color="#000000">「君自謂何如庾亮？」答曰：「端委廟堂，使百僚準則，臣不如亮。一丘一壑，自謂過之。」</font>
</font>
 <font color="#C00000">〔二〕</font>
 <font color="#262626">晉陽秋曰：「鯤隨王敦下，入朝，見太子於東宮，語及夕，太子從容問鯤曰：『論者以君方庾亮，自謂孰愈？』對曰：『宗廟之美，百官之富，臣不如亮。縱意丘壑，自謂過之。』」鄧粲晉紀曰：「鯤與王澄之徒，慕竹林諸人，散首披髮，裸袒箕踞，謂之八達。故鄰家之女，折其兩齒。世為謠曰：『任達不已，幼輿折齒。』鯤有勝情遠概，為朝廷之望，故時以庾亮方焉。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書鯤傳亦云明帝在東宮。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">翟灝通俗編二云：「晉書謝鯤傳：『一邱一壑，自謂過之。』按漢書敘傳班嗣論莊周曰：『漁釣于一壑，則萬物不干其志。栖遲于一邱，則天下不易其樂。』謝鯤本此為語，故云『過之』，非泛道邱壑之勝也。」</font>
</p>
<p height="0pt" width="2em" align="left">
<font size="4">
<font color="#000000">１８王丞相二弟不過江，曰潁，</font>
</font>
 <font color="#C00000">〔一〕</font>
 <font size="4">
<font color="#000000">曰敞。時論以潁比鄧伯道，敞比溫忠武。議郎、</font>
</font>
 <font color="#C00000">〔二〕</font>
 <font size="4">
<font color="#000000">祭酒者也。</font>
</font>
 <font color="#262626">王氏譜曰：「潁字茂英，位至議郎，年二十卒。敞字茂平，丞相祭酒，不就。襲爵堂邑公，年二十有二而卒。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書王導傳潁作穎。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李慈銘云：「案議郎上有脫字。」</font>
</p>
<p height="0pt" width="2em" align="left">
<font size="4">
<font color="#000000">１９明帝問周侯：「論者以卿比郗鑒，云何？」周曰：「陛下不須牽顗比。」</font>
</font>
 <font color="#262626">按顗死彌年，明帝乃即位。世說此言妄矣。</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：此即前條「明帝問周，周答『鑒方臣，如有工夫』」一事，而紀載不同者也。孝標獨駁此條，以其稱「陛下」耳。</font>
</p>
<p height="0pt" width="2em" align="left">
<font size="4">
<font color="#000000">２０王丞相云：「頃下論以我比安期、千里。亦推此二人</font>
</font>
 <font color="#C00000">〔一〕</font>
 <font size="4">
<font color="#000000">。唯共推太尉，此君特秀。」</font>
</font>
 <font color="#262626">晉諸公贊曰：「夷甫性矜峻，少為同志所推。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">李慈銘云：「案安期王承，千里阮瞻也。『亦推此二人』句上當有脫字。」嘉錫案：御覽四百四十七引郭子，「頃下」作「雒下」，「亦推此二人」作「我亦不推此二人」，皆於義為長，世說傳寫誤耳。</font>
</p>
<p height="0pt" width="2em" align="left">
<font size="4">
<font color="#000000">２１宋褘曾為王大將軍妾，</font>
</font>
 <font color="#C00000">〔一〕</font>
 <font size="4">
<font color="#000000">後屬謝鎮西。</font>
</font>
 <font color="#C00000">〔二〕</font>
 <font size="4">
<font color="#000000">鎮西問褘：「我何如王？」答曰：「王比使君，田舍、貴人耳！」鎮西妖冶故也。</font>
</font>
 <font color="#262626">未詳宋褘。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「未詳宋褘」沈本作「宋褘未詳」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「御覽三百八十一美婦人引俗說曰：『宋褘是石崇妓珠綠弟子，有色，善吹笛。後在晉明帝處，帝疹患篤，群臣進諫，請出宋褘。帝曰：「卿諸人誰欲得之？」阮遙集時為吏部尚書，對曰：「願以賜臣。」即與之。』珠綠二字蓋誤倒。」</font>
</p>
<p height="0pt" width="2em" align="left">
<font color="#262626">劉盼遂曰：「初學記笛類云：『古之善吹笛宋褘。』自注：『見世說。』藝文類聚笛類引俗說同。宋吳淑笛賦注引世說：『石崇婢綠珠弟子名宋褘，國色，善笛。後入宮，帝疾篤，出宋褘。帝曰：「誰欲得者？」阮遙集曰：「願以賜臣。」即與之。』據三書所引，似出世說注，而今亡矣。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">御覽四百九十七引俗記（當作說）曰：「宋褘死後葬在金城南山，對琅琊郡門。袁崧為琅琊太守，每醉，輒乘輿上宋褘冢，作行路難歌。」嘉錫案：石崇以惠帝永康元年為孫秀所殺，謝尚以穆帝永和十一年加鎮西將軍，前後相距五十三年。褘既綠珠弟子，至此當已七十內外矣，方為謝尚所納，殊不近情。蓋世說例以鎮西稱尚，不必定在此時。但褘稱尚為使君，必在建元二年以南中郎將領江州刺史之後。上距石崇、綠珠之死，亦四十餘年矣。殆因褘善吹笛，故尚取之，以教伎人，猶之桓溫之得劉琨巧作老婢耳。</font>
</p>
<p height="0pt" width="2em" align="left">
<font size="4">
<font color="#000000">２２明帝問周伯仁：「卿自謂何如庾元規？」對曰：「蕭條方外，亮不如臣；從容廊廟，臣不如亮。」</font>
</font>
 <font color="#C00000">〔一〕</font>
 <font color="#262626">按諸書皆以謝鯤比亮，不聞周顗。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：此條語意，全同謝鯤，必傳聞之誤也。</font>
</p>
<p height="0pt" width="2em" align="left">
<font size="4">
<font color="#000000">２３王丞相辟王藍田為掾，庾公問丞相：「藍田何似？」王曰：「真獨簡貴，不減父祖；然曠澹處，故當不如爾。」</font>
</font>
 <font color="#262626">王述狷隘故也。</font>
</p>
<p height="0pt" width="2em" align="left">
<font size="4">
<font color="#000000">２４卞望之云：「郗公體中有三反：</font>
</font>
 <font color="#C00000">〔一〕</font>
 <font size="4">
<font color="#000000">方於事上，好下佞己，一反。治身清貞，大脩計校，二反。自好讀書，憎人學問，三反。」</font>
</font>
 <font color="#262626">按太尉劉寔論王肅：方於事上，好下佞己，性嗜榮貴，不求苟合，治身不穢，尤惜財物。王、郗志性，儻亦同乎？</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「卞死時，郗未拜公，不得稱郗公。此云字當作目。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：劉寔論王肅語，見魏志肅傳。</font>
</p>
<p height="0pt" width="2em" align="left">
<font size="4">
<font color="#000000">２５世論溫太真，是過江第二流之高者。</font>
</font>
 <font color="#C00000">〔一〕</font>
 <font size="4">
<font color="#000000">時名輩共說人物，第一將盡之閒，溫常失色。</font>
</font>
 <font color="#262626">溫氏譜序曰：「晉大夫卻至封於溫，子孫因氏，居太原祁縣，為郡著姓。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：太真智勇兼備，忠義過人，求之兩晉，殆罕其匹。而當時以為第二流，蓋自汝南月旦評以來，所謂人倫鑒裁者，久矣夫不足盡據矣。</font>
</p>
<p height="0pt" width="2em" align="left">
<font size="4">
<font color="#000000">２６王丞相云：「見謝仁祖恒令人得上。</font>
</font>
 <font color="#C00000">〔一〕</font>
 <font size="4">
<font color="#000000">與何次道語，唯舉手指地曰：『正自爾馨！』」</font>
</font>
 <font color="#262626">前篇及諸書皆云王公重何充，謂必代己相。而此章以手指地，意如輕詆。或清言析理，何不逮謝故邪？</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：本篇後章云「嘉賓故自上」，注謂「超拔也」。此言見謝尚之風度，令人意氣超拔。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：導與充言，而充輒曰「正自爾馨」。是充與導意見相合，無復疑難。論語所謂「於吾言無所不說」也。導之賞充，正在於此，似無輕詆之意。</font>
</p>
<p height="0pt" width="2em" align="left">
<font size="4">
<font color="#000000">２７何次道為宰相，人有譏其信任不得其人。</font>
</font>
 <font color="#262626">晉陽秋曰：「充所暱庸雜，以此損名。」</font>
 <font size="4">
<font color="#000000">阮思曠慨然曰：「次道自不至此。但布衣超居宰相之位，可恨！唯此一條而已。」</font>
</font>
 <font color="#262626">語林曰：「阮光祿聞何次道為宰相，歎曰：『我當何處生活？』」此則阮未許何為鼎輔，二說便相符也。</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「充所暱」「暱」，景宋本作「昵」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「符字語意未合，恐有誤。」嘉錫案：言二說相合，符字不誤。</font>
</p>
<p height="0pt" width="2em" align="left">
<font size="4">
<font color="#000000">２８王右軍少時，丞相云：「逸少何緣復減萬安邪？」</font>
</font>
 <font color="#262626">劉綏已見。</font>
</p>
<p height="0pt" width="2em" align="left">
<font size="4">
<font color="#000000">２９郗司空家有傖奴，</font>
</font>
 <font color="#C00000">〔一〕</font>
 <font size="4">
<font color="#000000">知及文章，事事有意。王右軍向劉尹稱之。劉問「何如方回？」</font>
</font>
 <font color="#262626">郗愔別傳曰：「愔字方回，高平金鄉人，太宰鑒長子也。淵靖純素，無執無競，簡私暱，罕交遊。歷會稽內史、侍中、司徒。」</font>
 <font color="#C00000">〔二〕</font>
 <font size="4">
<font color="#000000">王曰：「此正小人有意向耳！何得便比方回？」劉曰：「若不如方回，故是常奴耳！」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「司空謂郗鑒。晉書惔傳作郗愔，誤。愔為司空時，王、劉死久矣。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「晉書紀傳：司徒作司空。」</font>
</p>
<p height="0pt" width="2em" align="left">
<font size="4">
<font color="#000000">３０時人道阮思曠：「骨氣不及右軍，簡秀不如真長，韶潤不如仲祖，思致不如淵源，而兼有諸人之美。」</font>
</font>
 <font color="#262626">中興書曰：「裕以人不須廣學，正應以禮讓為先，故終日頹然，無所修綜，而物自宗之。」</font>
</p>
<p height="0pt" width="2em" align="left">
<font size="4">
<font color="#000000">３１簡文云：「何平叔巧累於理，稽叔夜俊傷其道。」</font>
</font>
 <font color="#262626">理本真率，巧則乖其致；道唯虛澹，俊則違其宗。所以二子不免也。</font>
</p>
<p height="0pt" width="2em" align="left">
<font size="4">
<font color="#000000">３２時人共論晉武帝出齊王之與立惠帝，其失孰多？</font>
</font>
 <font color="#262626">晉陽秋曰：「齊王攸，字大猷，文帝第二子。孝敬忠肅，清和平允，親賢下士，仁惠好施。能屬文，善尺牘。初，荀勖、馮紞為武帝親幸，攸惡勖之佞，勖懼攸或嗣立，必誅己，且攸甚得眾心，朝賢景附。會帝有疾，攸及皇太子入問訊，朝士皆屬目於攸，而不在太子。至是勖從容曰：『陛下萬年後，太子不得立也。』帝曰：『何故？』勖曰：『百寮內外，皆歸心於齊王，太子安得立乎？陛下試詔齊王歸國，必舉朝謂之不可。若然，則臣言徵矣。』侍中馮紞又曰：『陛下必欲建諸侯，成五等，宜從親始，親莫若齊王。』帝從之。於是下詔，使攸之國。攸聞勖、紞間己，憂忿不知所為。入辭，出，歐血薨。帝哭之慟。馮紞侍曰：『齊王名過其實，而天下歸之。今自薨殞，陛下何哀之甚？』帝乃止。劉毅聞之，故終身稱疾焉。」</font>
 <font size="4">
<font color="#000000">多謂立惠帝為重。桓溫曰：「不然，使子繼父業，弟承家祀，有何不可？」</font>
</font>
 <font color="#262626">武帝兆禍亂，覆神州，在斯而已。輿隸且知其若此，況宣武之弘俊乎？此言非也。</font>
</p>
<p height="0pt" width="2em" align="left">
<font size="4">
<font color="#000000">３３人問殷淵源：「當世王公以卿比裴叔道，云何？」殷曰：「故當以識通暗處。」</font>
</font>
 <font color="#262626">遐與浩並能清言。</font>
</p>
<p height="0pt" width="2em" align="left">
<font size="4">
<font color="#000000">３４撫軍問殷浩：「卿定何如裴逸民？」良久答曰：「故當勝耳。」</font>
</font>
</p>
<p height="0pt" width="2em" align="left">
<font size="4">
<font color="#000000">３５桓公少與殷侯齊名，常有競心。桓問殷：「卿何如我？」殷云：「我與我周旋久，</font>
</font>
 <font color="#C00000">〔一〕</font>
 <font size="4">
<font color="#000000">寧作我。」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書七十七浩傳作『我與君』。」</font>
</p>
<p height="0pt" width="2em" align="left">
<font size="4">
<font color="#000000">３６撫軍問孫興公：「劉真長何如？」曰：「清蔚簡令。」「王仲祖何如？」曰：「溫潤恬和。」</font>
</font>
 <font color="#262626">徐廣晉紀曰：「凡稱風流者，皆舉王、劉為宗焉。」</font>
 <font size="4">
<font color="#000000">「桓溫何如？」曰：「高爽邁出。」「謝仁祖何如？」曰：「清易令達。」「阮思曠何如？」曰：「弘潤通長。」「袁羊何如？」曰：「洮洮清便。」「殷洪遠何如？」曰：「遠有致思。」「卿自謂何如？」曰：「下官才能所經，悉不如諸賢；至於斟酌時宜，籠罩當世，亦多所不及。然以不才，時復託懷玄勝，遠詠老、莊，蕭條高寄，不與時務經懷，自謂此心無所與讓也。」</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「清易令達」沈本作「清令易達」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：綽所以自許，正是晉人通病。「不與世務經懷」，干寶所謂「當官者以望空為高，而笑勤恪。其倚仗虛曠，依阿無心者，皆名重海內」者也。</font>
</p>
<p height="0pt" width="2em" align="left">
<font size="4">
<font color="#000000">３７桓大司馬下都，問真長曰：「聞會稽王語奇進，爾邪？」</font>
</font>
 <font color="#262626">桓溫別傳曰：「興寧九年，</font>
 <font color="#C00000">〔一〕</font>
 <font color="#262626">以溫克復舊京，肅靜華夏，進都督中外諸軍事、侍中、大司馬，加黃鉞，使入參朝政。」</font>
 <font size="4">
<font color="#000000">劉曰：「極進，然故是第二流中人耳！」桓曰：「第一流復是誰？」劉曰：「正是我輩耳！」</font>
</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「九年當作元年，興寧無九年，檢晉紀是元年事，各本皆誤。」又云：「興寧元年，劉惔死久矣。此當是桓溫自徐移荊時，永和元年也。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：續談助四引殷芸小說曰：「宣武（原作帝，今改。）問真長：會稽（原脫稽字，今補。）王如何？劉惔答：『欲造微。』桓曰：『何如卿？』曰：『殆無異。』桓溫乃喟然曰：『時無許、郭，人人自以為稷、契。』」（原注云出雜記）是真長方以會稽王自比，而世說此條則自許在相王之上，蓋所出不同，傳聞異辭故也。</font>
</p>
<p height="0pt" width="2em" align="left">
<font size="4">
<font color="#000000">３８殷侯既廢，桓公語諸人曰：「少時與淵源共騎竹馬，我棄去，己輒取之，故當出我下。」</font>
</font>
 <font color="#262626">續晉陽秋曰：「簡文輔政，引殷浩為揚州，欲以抗桓。桓素輕浩，未之憚也。」</font>
</p>
<p height="0pt" width="2em" align="left">
<font size="4">
<font color="#000000">３９人問撫軍：「殷浩談竟何如？」答曰：「不能勝人，差可獻酬群心。」</font>
</font>
</p>
<p height="0pt" width="2em" align="left">
<font size="4">
<font color="#000000">４０簡文云：「謝安南清令不如其弟，</font>
</font>
 <font color="#262626">安南，謝奉也。已見。謝氏譜曰：「奉弟聘，字弘遠。歷侍中、廷尉卿。」</font>
 <font size="4">
<font color="#000000">學義不及孔巖，</font>
</font>
 <font color="#262626">中興書曰：「巖字彭祖，會稽山陰人。父儉，</font>
 <font color="#C00000">〔一〕</font>
 <font color="#262626">黃門侍郎。巖有才學，歷丹陽尹、尚書、西陽侯，在朝多所匡正。為吳興太守，大得民和。後卒於家。」</font>
 <font size="4">
<font color="#000000">居然自勝。」</font>
</font>
 <font color="#262626">言奉任天真也。</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「父儉」「儉」，景宋本作「倫」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書本傳：巖作嚴，父儉作父倫。」</font>
</p>
<p height="0pt" width="2em" align="left">
<font size="4">
<font color="#000000">４１未廢海西公時，王元琳問桓元子：「箕子、比干，跡異心同，不審明公孰是孰非？」曰：「仁稱不異，寧為管仲。」</font>
</font>
 <font color="#262626">論語曰：「微子去之，箕子為之奴，比干諫而死。子曰：『殷有三仁焉。』」「子路曰：『桓公殺公子糾，召忽死之，管仲不死，曰未仁乎？』子曰：『桓公九合諸侯，一匡天下，不以兵車，管仲之力。如其仁！如其仁！』」</font>
</p>
<p height="0pt" width="2em" align="left">
<font size="4">
<font color="#000000">４２劉丹陽、王長史在瓦官寺集，桓護軍亦在坐，</font>
</font>
 <font color="#262626">桓伊已見。</font>
 <font size="4">
<font color="#000000">共商略西朝及江左人物。或問：「杜弘治何如衛虎？」桓答曰：「弘治膚清，衛虎奕奕神令。」王、劉善其言。</font>
</font>
 <font color="#262626">虎，衛玠小字。玠別傳曰：「永和中，劉真長、謝仁祖共商略中朝人。或問：『杜弘治可方衛洗馬不？』謝曰：『安得比！其閒可容數人。』」江左名士傳曰：「劉真長曰：『吾請評之，弘治膚清，叔寶神清。』論者謂為知言。」</font>
</p>
<p height="0pt" width="2em" align="left">
<font size="4">
<font color="#000000">４３劉尹撫王長史背曰：「阿奴比丞相，但有都長。」</font>
</font>
 <font color="#C00000">〔一〕</font>
 <font color="#262626">阿奴，濛小字也。</font>
 <font color="#C00000">〔二〕</font>
 <font color="#262626">都，美也。司馬相如傳曰：「閑雅甚都。」語林曰：「劉真長與丞相不相得，每曰：『阿奴比丞相，條達清長。』」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「文選卷四十七袁宏三國名臣贊：『子瑜都長。』注曰：『都長，謂體貌都閑而雅，性長厚也。』」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：阿奴，非濛字，說見方正篇「周叔治作晉陵太守」條。</font>
</p>
<p height="0pt" width="2em" align="left">
<font size="4">
<font color="#000000">４４劉尹、王長史同坐，長史酒酣起舞。劉尹曰：「阿奴今日不復減向子期。」</font>
</font>
 <font color="#262626">類秀之任率也。</font>
</p>
<p height="0pt" width="2em" align="left">
<font size="4">
<font color="#000000">４５桓公問孔西陽：「安石何如仲文？」</font>
</font>
 <font color="#262626">西陽即孔巖也。</font>
 <font size="4">
<font color="#000000">孔思未對，反問公曰：「何如？」答曰：「安石居然不可陵踐其處，故乃勝也。」</font>
</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「故乃勝也」景宋本及沈本無「乃」字。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「此仲文未知何人，劉氏無注，蓋即殷仲文也。仲文之妻，桓玄之姊，即溫婿矣。故欲以安石擬之。又以其年輩不倫，故仍以安為勝耳。」又云：「巖蓋嘗事桓溫，晉書略之。」</font>
</p>
<p height="0pt" width="2em" align="left">
<font size="4">
<font color="#000000">４６謝公與時賢共賞說，遏、胡兒並在坐。公問李弘度曰：「卿家平陽，何如樂令？」</font>
</font>
 <font color="#262626">晉諸公贊曰：「李重字茂曾，江夏鍾武人。少以清尚見稱。歷吏部郎、平陽太守。」</font>
 <font size="4">
<font color="#000000">於是李潸然流涕曰：「趙王篡逆，樂令親授璽綬。</font>
</font>
 <font color="#262626">晉陽秋曰：「趙王倫篡位，樂廣與滿奮、崔隨進璽綬。」</font>
 <font size="4">
<font color="#000000">亡伯雅正，恥處亂朝，遂至仰藥。</font>
</font>
 <font color="#C00000">〔一〕</font>
 <font size="4">
<font color="#000000">恐難以相比！此自顯於事實，非私親之言。」</font>
</font>
 <font color="#262626">晉諸公贊曰：「趙王為相國，取重為左司馬，重以倫將篡，辭疾不就。敦喻之，重不復自治，</font>
 <font color="#C00000">〔二〕</font>
 <font color="#262626">至於篤甚。扶曳受拜，數日卒。時人惜之。贈散騎常侍。」</font>
 <font size="4">
<font color="#000000">謝公語胡兒曰：「有識者果不異人意。」</font>
</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「茂曾」袁本誤「茂重」。沈校改。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">本書賢媛篇曰：「孫秀欲立威權，遂逼重自裁。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：魏志李通傳注引晉諸公贊作「重遂不復自活」，然賢媛篇注云：「重知趙王倫作亂，有疾不治，遂以致卒。」則作治為是。</font>
</p>
<p height="0pt" width="2em" align="left">
<font size="4">
<font color="#000000">４７王脩齡問王長史：「我家臨川，何如卿家宛陵？」長史未答，脩齡曰：「臨川譽貴。」長史曰：「宛陵未為不貴。」</font>
</font>
 <font color="#262626">中興書曰：「羲之自會稽王友，改授臨川太守。</font>
 <font color="#C00000">〔一〕</font>
 <font color="#262626">王述從驃騎功曹，出為宛陵令。述之為宛陵，多脩為家之具，初有勞苦之聲。丞相王導使人謂之曰：『名父之子，屈臨小縣，甚不宜爾。』述答曰：『足自當止。』時人未之達也。後屢臨州郡，無所造作，世始歎服之。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「右軍為臨川，今晉書本傳不載。據此，知與述為宛陵同時也。蓋庾亮在江州時，咸康間。」何焯義門讀書記評曾鞏墨池記曰：「中興書云：『羲之授臨川太守。』梁虞龢論書表曰：『羲之所書紫紙，多是少年臨川時跡。』今晉書漏其為臨川太守。」</font>
</p>
<p height="0pt" width="2em" align="left">
<font size="4">
<font color="#000000">４８劉尹至王長史許清言，時苟子年十三，</font>
</font>
 <font color="#C00000">〔一〕</font>
 <font size="4">
<font color="#000000">倚床邊聽。既去，問父曰：「劉尹語何如尊？」長史曰：「韶音令辭，</font>
</font>
 <font color="#C00000">〔二〕</font>
 <font size="4">
<font color="#000000">不如我；往輒破的，勝我。」</font>
</font>
 <font color="#262626">劉惔別傳曰：「惔有俊才，其談詠虛勝，理會所歸，王濛略同，而敘致過之，其詞當也。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「苟子年十三，是永和三年，其年王濛死矣。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">韶音，猶美音也。說文云：「韶，虞、舜樂也。書曰『簫韶九成，鳳皇來儀』，從音召聲。」原本玉篇云：「韶，視昭反。野王案：『舜樂名也。』禮記：『韶，繼也。』鄭玄曰：『韶之言紹也。言舜能紹堯之德也。』」嘉錫案：唐以前字書及經傳訓詁凡釋韶字，不出顧野王所舉諸義。而繼也，紹也，正釋舜樂之所以名韶，只是一義，別無他解。故段玉裁說文注云：「韶字蓋舜時始製也。至宋人之集韻平聲四宵及類篇三始云：『一曰美也。』元人韻會舉要下平二蕭亦云『一曰美也』。凡言韶華、韶光，取此。」今據世說此條云「韶音令辭」，後又云「長史韶興」，知以韶為美，東晉人已如此。蓋因論語謂「韶盡美，又盡善」，遂引申之云爾。此六朝人用字與兩漢不同處。</font>
</p>
<p height="0pt" width="2em" align="left">
<font size="4">
<font color="#000000">４９謝萬壽春敗後，</font>
</font>
 <font color="#C00000">〔一〕</font>
 <font size="4">
<font color="#000000">簡文問郗超：「萬自可敗，那得乃爾失士卒情？」超曰：「伊以率任之性，欲區別智勇。」</font>
</font>
 <font color="#262626">中興書曰：「萬之為豫州，氐、羌暴掠司、豫，鮮卑屯結并、冀，萬既受方任，自率眾人潁，以援洛陽。萬矜豪傲物，失士眾之心。北中郎郗曇以疾還彭城，萬以為賊盛致退，便向還南，遂自潰亂，狼狽單歸。太宗責之，廢為庶人。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「士眾之心」「心」，景宋本及沈本作「和」。注「便向還南」「向」，景宋本及沈本作「回」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「謝萬之敗，在升平三年。」</font>
</p>
<p height="0pt" width="2em" align="left">
<font size="4">
<font color="#000000">５０劉尹謂謝仁祖曰：「自吾有四友，</font>
</font>
 <font color="#C00000">〔一〕</font>
 <font size="4">
<font color="#000000">門人加親。」謂許玄度曰：「自吾有由，惡言不及於耳。」二人皆受而不恨。</font>
</font>
 <font color="#262626">尚書大傳曰：「孔子曰：『文王有四友，自吾得回也，門人加親，是非胥附邪？自吾得賜也，遠方之士至，是非奔走邪？自吾得師也，前有輝，後有光，是非先後邪？自吾得由也，惡言不入於耳，是非禦侮邪？』」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「李蓴客曰：『四友字當為回，與下句一例，形近故誤耳。』」</font>
</p>
<p height="0pt" width="2em" align="left">
<font size="4">
<font color="#000000">５１世目殷中軍：「思緯淹通，比羊叔子。」</font>
</font>
 <font color="#262626">羊祜德高一世，才經夷險。淵源蒸燭之曜，豈喻日月之明也。</font>
</p>
<p height="0pt" width="2em" align="left">
<font size="4">
<font color="#000000">５２有人問謝安石、王坦之優劣於桓公。桓公停欲言，中悔曰：「卿喜傳人語，不能復語卿。」</font>
</font>
</p>
<p height="0pt" width="2em" align="left">
<font size="4">
<font color="#000000">５３王中郎嘗問劉長沙曰：「我何如苟子？」</font>
</font>
 <font color="#262626">大司馬官屬名曰：「劉奭字文時，彭城人。」劉氏譜曰：「奭祖昶，彭城內史。父濟，臨海令。奭歷車騎咨議、長沙相、散騎常侍。」</font>
 <font size="4">
<font color="#000000">劉答曰：「卿才乃當不勝苟子，然會名處多。」王笑曰：「癡！」</font>
</font>
</p>
<p height="0pt" width="2em" align="left">
<font size="4">
<font color="#000000">５４支道林問孫興公：「君何如許掾？」孫曰：「高情遠致，弟子蚤已服膺；一吟一詠，許將北面。」</font>
</font>
</p>
<p height="0pt" width="2em" align="left">
<font size="4">
<font color="#000000">５５王右軍問許玄度：「卿自言何如安石？」</font>
</font>
 <font color="#C00000">〔一〕</font>
 <font size="4">
<font color="#000000">許未答，王因曰：「安石故相為雄，阿萬當裂眼爭邪？」</font>
</font>
 <font color="#262626">中興書曰：「萬器量不及安石，雖居藩任，安在私門之時，名稱居萬上也。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">「何如安石」「石」，沈本作「萬」。「相為雄」「為」，景宋本作「與」。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「宋本石作萬。」</font>
</p>
<p height="0pt" width="2em" align="left">
<font size="4">
<font color="#000000">５６劉尹云：「人言江虨田舍，江乃自田宅屯。」</font>
</font>
 <font color="#262626">謂能多出有也。</font>
</p>
<p height="0pt" width="2em" align="left">
<font size="4">
<font color="#000000">５７謝公云：「金谷中蘇紹最勝。」</font>
</font>
 <font color="#C00000">〔一〕</font>
 <font size="4">
<font color="#000000">紹是石崇姊夫</font>
</font>
 <font color="#C00000">〔二〕</font>
 <font size="4">
<font color="#000000">，蘇則孫，愉子也。</font>
</font>
 <font color="#262626">石崇金谷詩敘曰：「余以元康六年，從太僕卿出為使，持節監青、徐諸軍事、征虜將軍。有別廬在河南縣界金谷澗中，或高或下，有清泉茂林，眾果竹柏、藥草之屬，莫不畢備。又有水碓、魚池、土窟，其為娛目歡心之物備矣。時征西大將軍祭酒王詡當還長安，余與眾賢共送往澗中，晝夜遊宴，屢遷其坐。或登高臨下，或列坐水濱。時琴瑟笙筑，合載車中，道路並作。及住，令與鼓吹遞奏。遂各賦詩，以敘中懷。或不能者，罰酒三斗。感性命之不永，懼凋落之無期。故具列時人官號、姓名、年紀，又寫詩箸後。後之好事者，其覽之哉！凡三十人，吳王師、議郎、關中侯、始平武功蘇紹字世嗣，年五十，為首。」</font>
 <font color="#C00000">〔三〕</font>
 <font color="#262626">魏書曰：「蘇則字文師，扶風武功人。剛直疾惡，常慕汲黯之為人。仕至侍中、河東相。」晉百官名曰：「愉字休豫，則次子。」山濤啟事曰：「愉忠義有智意，位至光祿大夫。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：大唐傳載曰：「洛陽金谷去城二十五里。晉石崇依金谷為園苑，高臺飛閣，餘址隱嶙。獨有一皂莢樹，至今鬱茂。」晉書李含傳云：「含隴西狄道人，僑居始平。司徒選含領始平中正。含自以隴西人，雖戶屬始平，非所綜悉，以讓常山太守蘇韶。」今此蘇紹，正籍始平，當即一人。紹、韶不同，以其字世嗣推之，作紹為是。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">李詳云：「詳案：魏志蘇則傳裴注云『石崇妻，紹之兄女』。此云紹為石崇姊夫，疑為輩行不倫。」</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：御覽九百十九引石崇金谷詩序曰：「吾有廬在河南金谷中，去城十里，有田十頃，羊二百口，雞豬鵝鴨之類莫不畢備。」字句多出孝標注所引之外。案本書企羡篇曰：「王右軍得人以蘭亭集序方金谷詩序，又以己敵石崇，甚有欣色。」若如此注所引，寂寥短章，遠不如蘭亭序之情文兼至，右軍何取而欣羡之哉？以御覽證之，知其所刊削多矣。疑亦出於宋人晏殊輩之妄刪，未必孝標原本如此也。至於御覽九百六十四又引金谷詩序曰「雜果庶乎萬株」，則文選四十五所載石季倫思歸引序亦有「百木幾於萬株」之句，疑御覽誤引，非此篇佚文。</font>
</p>
<p height="0pt" width="2em" align="left">
<font color="#262626">孫星衍續古文苑十一曰：「案容止篇注又引石崇金谷詩敘曰：『王詡字季允，琅玡人。』蓋三十人皆有爵里名氏，品藻篇不曾備引也。」魏志蘇則傳注曰：「臣松之案：愉子紹，字世嗣，為吳王師。石崇妻，紹之兄女也。紹有詩在金谷集。」</font>
</p>
<p height="0pt" width="2em" align="left">
<font size="4">
<font color="#000000">５８劉尹目庾中郎：「雖言不愔愔似道，突兀差可以擬道。」</font>
</font>
 <font color="#262626">名士傳曰：「敳頹然淵放，莫有動其聽者。」</font>
</p>
<p height="0pt" width="2em" align="left">
<font size="4">
<font color="#000000">５９孫承公云：「謝公清於無奕，</font>
</font>
 <font color="#262626">中興書曰：「孫統字承公，</font>
 <font color="#C00000">〔一〕</font>
 <font color="#262626">太原人。善屬文，時人謂其有祖楚風。仕至餘姚令。」</font>
 <font size="4">
<font color="#000000">潤於林道。」</font>
</font>
 <font color="#262626">陳逵別傳曰：「逵字林道，潁川許昌人。祖淮，太尉。父畛，光祿大夫。逵少有榦，以清敏立名。襲封廣陵公、黃門郎、西中郎將，領梁、淮南二郡太守。」</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：此統字不避昭明諱，蓋宋人所校正。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「魏志二十二陳群傳注曰：『群之後名位遂微，諶孫佐，佐子準太尉，封廣陵郡公，準孫逵。』」</font>
</p>
<p height="0pt" width="2em" align="left">
<font size="4">
<font color="#000000">６０或問林公：「司州何如二謝？」林公曰：「故當攀安提萬。」</font>
</font>
 <font color="#262626">王胡之別傳曰：「胡之好談諧，善屬文辭，為當世所重。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「談諧」「諧」，景宋本作「講」。</font>
</p>
<p height="0pt" width="2em" align="left">
<font size="4">
<font color="#000000">６１孫興公、許玄度皆一時名流。或重許高情，則鄙孫穢行；或愛孫才藻，而無取於許。</font>
</font>
 <font color="#262626">宋明帝文章志曰：「綽博涉經史，長於屬文，與許詢俱與負俗之談。詢卒不降志，而綽嬰綸世務焉。」續晉陽秋曰：「綽雖有文才，而誕縱多穢行，時人鄙之。」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「俱與負俗」「與」，景宋本及沈本作「有」。</font>
</p>
<p height="0pt" width="2em" align="left">
<font size="4">
<font color="#000000">６２郗嘉賓道謝公：「造雖不深徹，而纏綿綸至。」又曰：「右軍詣嘉賓。」嘉賓聞之云：「不得稱詣，政得謂之朋耳！」謝公以嘉賓言為得。</font>
</font>
 <font color="#262626">凡徹詣者，蓋深覈之名也。謝不徹，王亦不詣。謝、王於理，相與為朋儔也。</font>
</p>
<p height="0pt" width="2em" align="left">
<font size="4">
<font color="#000000">６３庾道季云：「思理倫和，吾愧康伯；志力彊正，吾愧文度。自此以還，吾皆百之。」</font>
</font>
 <font color="#262626">庾龢已見。</font>
</p>
<p height="0pt" width="2em" align="left">
<font size="4">
<font color="#000000">６４王僧恩輕林公，藍田曰：「勿學汝兄，汝兄自不如伊。」</font>
</font>
 <font color="#262626">僧恩，王禕之小字也。王氏世家曰：「禕之字文劭，述次子。少知名，尚尋陽公主。仕至中書郎，未三十而卒。坦之悼念，與桓溫稱之，贈散騎常侍。」</font>
</p>
<p height="0pt" width="2em" align="left">
<font size="4">
<font color="#000000">６５簡文問孫興公：「袁羊何似？」答曰：「不知者不負其才；知之者無取其體。」</font>
</font>
 <font color="#262626">言其有才而無德也。</font>
</p>
<p height="0pt" width="2em" align="left">
<font size="4">
<font color="#000000">６６蔡叔子云：</font>
</font>
 <font color="#C00000">〔一〕</font>
 <font size="4">
<font color="#000000">「韓康伯雖無骨榦，然亦膚立。」</font>
</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「蔡系字子叔。此叔子二字蓋誤倒。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：康伯為人肥壯，故輕詆篇注引范啟云：「韓康伯似肉鴨。」此言其雖無骨榦，而其見於外者亦足自立也。</font>
</p>
<p height="0pt" width="2em" align="left">
<font size="4">
<font color="#000000">６７郗嘉賓問謝太傅曰：「林公談何如嵇公？」謝云：「嵇公勤著腳，裁可得去耳。」</font>
</font>
 <font color="#C00000">〔一〕</font>
 <font color="#262626">支遁傳曰：「遁神悟機發，風期所得，自然超邁也。」</font>
 <font size="4">
<font color="#000000">又問：「殷何如支？」謝曰：「正爾有超拔，支乃過殷。然亹亹論辯，恐□欲制支。」</font>
</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：高僧傳四曰：「郗超問謝安：『林公談何如嵇中散？』安曰：『嵇努力裁得去耳。』」此云「勤著腳」，蓋謂嵇須努力向前，方可及支。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：本篇載安答王子敬語，以為支遁不如庾亮。又答王孝伯，謂支并不如王濛、劉惔。今乃謂中散努力，纔得及支；而殷浩卻能制支，是中散之不如庾亮輩也。乃在層累之下也。夫庾、殷庸才，王仲祖亦談客耳，詎足上擬嵇公？劉真長雖有才識，恐亦非嵇之比。支遁緇流，又不足論。安石褒貶，抑何不平？雖所評專指清談，非論人品，然安石之去中散遠矣！何從親接謦欬，而遽裁量其高下耶？此必流傳之誤，理不可信。程炎震云：「高僧傳云：『恐殷制支』此處□必是殷字，宋初諱殷，後來未及填寫耳。」</font>
</p>
<p height="0pt" width="2em" align="left">
<font size="4">
<font color="#000000">６８庾道季云：</font>
</font>
 <font color="#C00000">〔一〕</font>
 <font size="4">
<font color="#000000">「廉頗、藺相如雖千載上死人，懍懍恆如有生氣。</font>
</font>
 <font color="#C00000">〔二〕</font>
 <font color="#262626">史記曰：「廉頗者，趙良將也。以勇氣聞諸侯。藺相如者，趙人也。趙惠文王時，得楚和氏璧，秦昭王請以十五城易之。趙遣相如送璧，秦受之，無還城意。相如請璧示其瑕，因持璧卻立倚柱，怒髮上衝冠曰：『王欲急臣，臣頭今與璧俱碎。』秦王謝之。後秦王使趙王鼓瑟，相如請秦王擊筑。趙以相如功大，拜上卿，位在廉頗上。」</font>
 <font size="4">
<font color="#000000">曹蜍、</font>
</font>
 <font color="#262626">蜍，曹茂之小字也。曹氏譜曰：「茂之字永世，彭城人也。祖韶，鎮東將軍司馬。父曼，少府卿。茂之仕至尚書郎。」</font>
 <font size="4">
<font color="#000000">李志</font>
</font>
 <font color="#262626">晉百官名曰：「志字溫祖，江夏鍾武人。」李氏譜曰：「志祖重，散騎常侍。父慕，純陽令。</font>
 <font color="#C00000">〔三〕</font>
 <font color="#262626">志仕至員外常侍、南康相。」</font>
 <font size="4">
<font color="#000000">雖見在，厭厭如九泉下人。</font>
</font>
 <font color="#C00000">〔四〕</font>
 <font size="4">
<font color="#000000">人皆如此，便可結繩而治，但恐狐狸猯狢噉盡。」</font>
</font>
 <font color="#262626">言人皆如曹、李質魯淳，則天下無姦民，可結繩致治。然才智無聞，功跡俱滅，身盡於狐狸，無擅世之名也。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「金樓子九上引此文云：『並抑抗之論也。』惟云『晉中朝庾道季』，中朝字有誤。」嘉錫案：金樓子立言篇作「曹攄」，或梁元帝所見本與孝標不同。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">山谷外集注一引作「尚凜凜有生氣」。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">程炎震云：「晉無純陽縣，恐是綏陽，屬荊州新城郡。」</font>
</p>
<p height="0pt" width="2em" align="left">
<font color="#C00000">〔四〕</font>
 <font color="#262626">「厭厭」，金樓子作「黯黯」。</font>
</p>
<p height="0pt" width="2em" align="left">
<font size="4">
<font color="#000000">６９衛君長是蕭祖周婦兄，謝公問孫僧奴：</font>
</font>
 <font color="#262626">僧奴，孫騰小字也。晉百官名曰：「騰字伯海，太原人。」中興書曰：「騰，紞子也。</font>
 <font color="#C00000">〔一〕</font>
 <font color="#262626">博學。歷中庶子、廷尉。」</font>
 <font size="4">
<font color="#000000">「君家道衛君長云何？」孫曰：「云是世業人。」謝曰：「殊不爾，衛自是理義人。」于時以比殷洪遠。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：騰，孫統子，見晉書五十六孫楚傳。此作紞誤。</font>
</p>
<p height="0pt" width="2em" align="left">
<font size="4">
<font color="#000000">７０王子敬問謝公：「林公何如庾公？」謝殊不受，答曰：「先輩初無論，庾公自足沒林公。」</font>
</font>
 <font color="#262626">殷羡言行曰：「時有人稱庾太尉理者。羡曰：『此公好舉宗本槌人。』」</font>
</p>
<p height="0pt" width="2em" align="left">
<font size="4">
<font color="#222A35">【校文】</font>
</font>
</p>
<p height="0pt" width="2em" align="left">
<font color="#262626">注「宗本槌人」「宗」，景宋本作「素」。</font>
</p>
<p height="0pt" width="2em" align="left">
<font size="4">
<font color="#000000">７１謝遏諸人共道竹林優劣，謝公云：「先輩初不臧貶七賢。」</font>
</font>
 <font color="#262626">魏氏春秋曰：「山濤通簡有德，秀、咸、戎、伶朗達有俊才。於時之談，以阮為首，王戎次之，山、向之徒，皆其倫也。」若如盛言，則非無臧貶，此言謬也。</font>
 <font color="#C00000">〔一〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：竹林諸人，在當時齊名並品，自無高下。若知人論世，考厥生平，則其優劣，亦有可言。叔夜人中臥龍，如孤松之獨立。乃心魏室，菲薄權奸，卒以伉直不容，死非其罪。際正始風流之會，有東京節義之遺。雖保身之術疏，而高世之行著。七子之中，其最優乎！嗣宗陽狂玩世，志求苟免，知括囊之無咎，故縱酒以自全。然不免草勸進之文詞，為馬昭之狎客，智雖足多，行固無取。宜其慕浮誕者，奉為宗主；而重名教者，謂之罪人矣。巨源之典選舉，有當官之譽。而其在霸府，實入幕之賓。雖號名臣，卻為叛黨。平生善與時俯仰，以取富貴。跡其終始，功名之士耳。仲容借驢追婢，偕豬共飲，貽譏清議，直一狂生。徒以從其叔父游，為之附庸而已。子期以注莊顯，伯倫以酒德著。流風餘韻，蔑爾無聞，不足多譏，聊可備數。濬沖居官則闒茸，持身則貪悋。王夷甫輩承其衣缽，遂致神州陸沈。斯真竊位之盜臣，抑亦王綱之巨蠹。名士若茲，風斯下矣。魏氏春秋之評，乃庸人之謬論，不足據也。</font>
</p>
<p height="0pt" width="2em" align="left">
<font size="4">
<font color="#000000">７２有人以王中郎比車騎，車騎聞之曰：「伊窟窟成就。</font>
</font>
 <font color="#C00000">〔一〕</font>
 <font size="4">
<font color="#000000">」</font>
</font>
 <font color="#262626">續晉陽秋曰：「坦之雅貴有識量，風格峻整。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：車騎，謝玄也。窟窟無義，當作掘掘，以形聲相近致訛耳。說文：「搰，掘也。掘，搰也。」左氏哀二十六年傳：「掘褚師定子之墓焚之。」釋文云：「本或作搰。」莊子天地篇云：「子貢過漢陰，見一丈人，方將為圃畦，鑿遂而入井，抱甕而出灌，搰搰然用力甚多，而見功寡。」釋文云：「搰搰，用力貌。」晉人談論，好稱引老、莊，必莊子別本有作掘掘者，故謝玄用之，云掘掘成就者，言坦之隨事輒搰搰用力，故能成就其志業也。謝玄有經國之略，其平生使才，雖履屐閒，咸得其任。是亦能搰搰用其心力者。卒之克建大勳，為晉室安危所繫，與王坦之功名略等。其稱坦之之言，殆即所以自寓也。</font>
</p>
<p height="0pt" width="2em" align="left">
<font size="4">
<font color="#000000">７３謝太傅謂王孝伯：「劉尹亦奇自知，然不言勝長史。」</font>
</font>
</p>
<p height="0pt" width="2em" align="left">
<font size="4">
<font color="#000000">７４王黃門兄弟三人俱詣謝公，子猷、子重多說俗事，</font>
</font>
 <font color="#262626">王氏譜曰：「操之字子重，羲之第六子。歷秘書監、侍中、尚書、豫章太守。」</font>
 <font size="4">
<font color="#000000">子敬寒溫而已。既出，坐客問謝公：「向三賢孰愈？」謝公曰：「小者最勝。」客曰：「何以知之？」謝公曰：「吉人之辭寡，躁人之辭多，</font>
</font>
 <font color="#C00000">〔一〕</font>
 <font size="4">
<font color="#000000">推此知之。」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">劉盼遂曰：「二語本易繫辭傳。」</font>
</p>
<p height="0pt" width="2em" align="left">
<font size="4">
<font color="#000000">７５謝公問王子敬：「君書何如君家尊？」答曰：「固當不同。」公曰：「外人論殊不爾。」王曰：「外人那得知？」</font>
</font>
 <font color="#C00000">〔一〕</font>
 <font color="#262626">宋明帝文章志曰：「獻之善隸書，變右軍法為今體。字畫秀媚，妙絕時倫，與父俱得名。其章草疏弱，殊不及父。或訊獻之云：『羲之書勝不？』『莫能判。』有問羲之云：『世論卿書不逮獻之？』答曰：『殊不爾也。』它日見獻之，問：『尊君書何如？』獻之不答。又問：『論者云，君固當不如？』獻之笑而答曰：『人那得知之也。』」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">法書要錄一南齊王僧虔論書云：「謝安亦入能流，殊亦自重。得子敬書，有時裂作校紙。」張懷瓘書斷卷中云：「謝安學草正於右軍，右軍云：『卿是解書者。』」又卷下云：「小王嘗與謝安書，意必珍錄；乃題後答之，亦以為恨。或曰：安問子敬：『君書何如家君？』答云：『固當不同。』安云：『外論殊不爾！』又云：『人那得知。』此乃短謝公也。」嘉錫案：據此兩書所言，則謝安既自重其書，又甚尊右軍，而頗輕子敬。其發問時，蓋亦有此意。子敬心不平之，故答之如此。所謂「外人那得知」者，即以隱斥安石，非真與其父爭名也。</font>
</p>
<p height="0pt" width="2em" align="left">
<font size="4">
<font color="#000000">７６王孝伯問謝太傅：「林公何如長史？」太傅曰：「長史韶興。」</font>
</font>
 <font color="#C00000">〔一〕</font>
 <font size="4">
<font color="#000000">問：「何如劉尹？」謝曰：「噫！劉尹秀。」王曰：「若如公言，並不如此二人邪？」謝云：「身意正爾也。」</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：濛自言「韶音令辭勝劉惔」，故謝亦贊其有韶美之興會也。</font>
</p>
<p height="0pt" width="2em" align="left">
<font size="4">
<font color="#000000">７７人有問太傅：「子敬可是先輩誰比？」謝曰：「阿敬近撮王、劉之標。」</font>
</font>
 <font color="#262626">續晉陽秋曰：「獻之文義並非所長，而能撮其勝會，故擅名一時，為風流之冠也。」</font>
</p>
<p height="0pt" width="2em" align="left">
<font size="4">
<font color="#000000">７８謝公語孝伯：「君祖比劉尹，故為得逮。」孝伯云：「劉尹非不能逮，直不逮。」</font>
</font>
 <font color="#262626">言濛質，而惔文也。</font>
</p>
<p height="0pt" width="2em" align="left">
<font size="4">
<font color="#000000">７９袁彥伯為吏部郎，</font>
</font>
 <font color="#C00000">〔一〕</font>
 <font size="4">
<font color="#000000">子敬與郗嘉賓書曰：「彥伯已入，殊足頓興往之氣。故知捶撻自難為人，冀小卻，當復差耳。」</font>
</font>
 <font color="#C00000">〔二〕</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「彥伯為吏部郎在寧康中。」</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">嘉錫案：御覽二百十六引袁宏與謝僕射書曰：「聞見擬為吏部郎，不知審爾？果當至此，誠相遇之過。」謝僕射者，安也。晉書孝武帝紀：寧康元年九月，以吏部尚書謝安為尚書僕射。捶撻，謂笞刑也。唐律疏議一曰：「笞者，擊也。又訓為恥。言人有小愆，法須懲誡，故加捶撻以恥之。」唐書刑法志亦曰：「笞之為言恥也。凡過之小者，捶撻以恥之。」子敬所以言此者，既喜彥伯之入吏部，又以晉世尚書郎不免笞撻，慮其蒙受恥辱，殆難為人也。日知錄二十八有「職官受杖」一條，略云：「撞郎之事，始自漢明，後代因之，有杖屬官之法。曹公性嚴，掾屬公事，往往加杖。魏略：『韓宣以當受杖，豫脫蔥纏褌而縛。』晉書王濛傳：『為司徒左西屬，濛以此職有譴則應受杖，固辭。詔為停罰，猶不就。』南齊書陸澄傳：『郎官舊有坐杖，有名無實。澄在官，積前後罰，一日并受千杖。』南史蕭琛傳：『齊明帝用法嚴峻，尚書郎坐杖罰者，皆即科行。琛乃密啟曰：「郎有杖起自後漢，爾時郎官位卑，親主文案，與令史不異，故郎三十五人，令史二十人。士人多恥為此職。自魏、晉以來，郎官稍重。今方參用高華，吏部又近於通貴。不應官高昔品，而罰遵曩科。所以從來彈舉，止是空文。許以推遷，或逢赦恩，或入春令，便得停息。乞特賜輸贖，使與令史有異，以彰優緩之澤。」帝納之。自是應受罰者，依舊不行。』此今日公譴擬杖之所自始。」顧氏所引，雖無晉世吏部郎受杖之明文，然御覽六百五十引王隱晉書曰：「武帝以山濤為司徒，頻讓，不許。出而徑歸家。左丞白褒又奏濤違詔，杖褒五十。」又引傅集曰：「咸為左丞，楊濟與咸書曰：『昨遣人相視，受罰云大重，以為恒然，相念杖痕不耐風寒，宜深慎護，不可輕也。』咸答：『違距上命，稽停詔罰，退思此罪，在於不測。纔加罰黜，退用戰悸。何復以杖重為劇？』」考宋書百官志：尚書丞郎雖為第六品，然書鈔六十引晉百官志曰「左丞總領綱紀」，則其職任實遠在曹郎之上。故宋志又稱郎呼二丞曰左君右君。左丞尚以公事至受重杖，何有於吏部郎乎？子敬之意謂彥伯既知此職不免捶撻，當即進表辭讓，或可得詔停罰，如王濛故事。故曰：「冀小卻，當復差耳。」廣雅釋言：「卻，退也。」方言三：「差，愈也。南楚病愈者謂之差。」此條因言彥伯有興往之氣，故入品藻。</font>
</p>
<p height="0pt" width="2em" align="left">
<font size="4">
<font color="#000000">８０王子猷、子敬兄弟共賞高士傳人及贊。子敬賞井丹高潔，子猷云：「未若長卿慢世。」</font>
</font>
 <font color="#C00000">〔一〕</font>
 <font color="#262626">嵇康高士傳曰：「丹字大春，扶風郿人。博學高論，京師為之語曰：『五經紛綸井大春，未嘗書刺謁一人。』北宮五王更請，莫能致。新陽侯陰就使人要之，不得已而行。侯設麥飯、蔥菜，以觀其意，丹推卻曰：『以君侯能供美膳，故來相過，何謂如此！』乃出盛饌。侯起，左右進輦，丹笑曰：『聞桀、紂駕人車，此所謂人車者邪？』侯即去輦。越騎梁松，貴震朝廷，請交丹，丹不肯見。後丹得時疾，松自將醫視之。病愈久之，松失大男磊，丹一往弔之，時賓客滿廷，丹裘褐不完，入門，坐者皆悚，望其顏色。丹四向長揖，</font>
 <font color="#C00000">〔二〕</font>
 <font color="#262626">前與松語，客主禮畢後，長揖徑坐，莫得與語。不肯為吏，徑出，後遂隱遁。其贊曰：『井丹高潔，不慕榮貴。抗節五王，不交非類。顯譏輦車，左右失氣。披褐長揖，義陵群萃。』」「司馬相如者，蜀郡成都人，字長卿。初為郎，事景帝。梁孝王來朝，從遊說士鄒陽等，相如說之，因病免遊梁。後過臨卬，富人卓王孫女文君新寡，好音，相如以琴心挑之，文君奔之，俱歸成都。後居貧，至臨卬買酒舍，文君當壚，相如著犢鼻㡓，滌器市中。為人口吃，善屬文。仕宦不慕高爵，常託疾不與公卿大事。終於家。其贊曰：『長卿慢世，越禮自放。犢鼻居市，不恥其狀。託疾避官，蔑此卿相。乃賦大人，超然莫尚。』」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">嘉錫案：二王平生，皆可於此見之。子敬賞井丹之高潔，故其為人峻整，不交非類（見忿狷篇注）。子猷愛長卿之慢世，故任誕不羈。中興書言其欲為傲達，放肆聲色頗過度。時人欽其才，穢其行（見任誕篇注）。豈非慢世之效歟？右軍嘗箴謝安之虛談廢務，浮文妨要，以為非宜（見言語篇）。又嘗誡謝萬之邁往不屑，勸其積小以致高大（見本傳）。而子猷為桓沖騎兵參軍，至不知身在何署，惟解道「西山朝來致有爽氣」耳（見簡傲篇）。以此為名士，真庾翼所謂「此輩宜束之高閣」者也。右軍欲教子孫以敦厚退讓，令舉策數馬，仿佛萬石之風（見本傳與謝萬書）。而子猷之輕薄如此，即子敬亦不免有驕慢之失，致為郗愔、顧辟疆所憤怒（見簡傲篇）。乃知自王、何清談，嵇、阮作達，終晉之世，成為風氣。雖名父不能化其子。而其習俗，往而不返。晉之所以為晉，亦可知矣。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">劉盼遂曰：「按四向長揖，猶袁紹之橫揖也（魏志紹傳注引獻帝春秋）。今吾鄉謂之撒網揖。王葵園校謂『四向無解』，改作『西向』，失之。」嘉錫案：「四向長揖」，今俗又謂之「羅圈揖」。</font>
</p>
<p height="0pt" width="2em" align="left">
<font size="4">
<font color="#000000">８１有人問袁侍中</font>
</font>
 <font color="#262626">袁氏譜曰：「恪之字元祖，陳郡陽夏人。祖王孫，司徒從事中郎。父綸，臨汝令。恪之仕黃門侍郎，義熙初為侍中。」</font>
 <font size="4">
<font color="#000000">曰：「殷仲堪何如韓康伯？」答曰：「理義所得，優劣乃復未辨；然門庭蕭寂，居然有名士風流，殷不及韓。」故殷作誄云：「荊門晝掩，閑庭晏然。」</font>
</font>
</p>
<p height="0pt" width="2em" align="left">
<font size="4">
<font color="#000000">８２王子敬問謝公：「嘉賓何如道季？」答曰：「道季誠復鈔撮清悟，嘉賓故自上。」</font>
</font>
 <font color="#C00000">〔一〕</font>
 <font color="#262626">謂超拔也。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">說文：「鈔，叉取也。」「撮，四圭也。一曰兩指撮也。」春秋序正義引劉向別錄云：「左丘明授曾申，申授吳起，起授其子期，期授楚人鐸椒，鐸椒作抄撮八卷，授虞卿。虞卿作抄撮九卷，授荀卿。荀卿授張蒼。」嘉錫案：史記十二諸侯年表曰：「魯君子左丘明因孔子史記具論其語，成左氏春秋。鐸椒為楚威王傅，為王不能盡觀春秋，采取成敗。卒四十章，為鐸氏微。」然則鐸椒書所以名抄撮，正謂采取春秋，以著書耳。此云「鈔撮清悟」，與續晉陽秋言王獻之於文義能撮其勝會同意。言庾龢之談名理，雖復采取群言，得其清悟，然不如郗超之自然超拔也。</font>
</p>
<p height="0pt" width="2em" align="left">
<font size="4">
<font color="#000000">８３王珣疾，臨困，問王武岡曰：</font>
</font>
 <font color="#262626">中興書曰：「謐字雅遠，丞相導孫，車騎劭子。有才器，襲爵武岡侯，位至司徒。」</font>
 <font size="4">
<font color="#000000">「世論以我家領軍比誰？」武岡曰：「世以比王北中郎。」東亭轉臥向壁，歎曰：「人固不可以無年！」</font>
</font>
 <font color="#C00000">〔一〕</font>
 <font color="#262626">領軍王洽，珣之父也。年二十六卒。</font>
 <font color="#C00000">〔二〕</font>
 <font color="#262626">珣意以其父名德過坦之而無年，故致此論。</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">劉盼遂曰：「按孝標指北中郎為王坦之。坦之學詣績業，與安石齊名，洽非其比。借時人阿好，擬於不倫，珣亦宜欣然相領，不至有無年之嘆。竊謂北中郎係指王舒。本傳：『褚裒薨，遂代裒鎮，除北中郎將。』考舒平生，庸庸無奇跡，正洽之媲，故時人得以相提并論。特人知王坦之之為北中郎者多，知舒之為北中郎者少，故孝標有此失耳。又南朝矜尚伐閱，擬人往往取其支屬之中。此處不應獨以太原王比琅邪也。」嘉錫案：劉說固亦有理，但舒即謐之族祖。使謐所指為舒，則第稱為北中郎可矣，似不必加王字。孝標之註，恐不可易。姑存其說，以俟再考。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">程炎震云：「二十六應作三十六，辨見前。」</font>
</p>
<p height="0pt" width="2em" align="left">
<font size="4">
<font color="#000000">８４王孝伯道謝公：「濃至。」又曰：「長史虛，劉尹秀，謝公融。」</font>
</font>
 <font color="#262626">謂條暢也。</font>
</p>
<p height="0pt" width="2em" align="left">
<font size="4">
<font color="#000000">８５王孝伯問謝公：「林公何如右軍？」謝曰：「右軍勝林公，林公在司州前亦貴徹。」</font>
</font>
 <font color="#262626">不言若羲之，而言勝胡之。</font>
</p>
<p height="0pt" width="2em" align="left">
<font size="4">
<font color="#000000">８６桓玄為太傅，</font>
</font>
 <font color="#C00000">〔一〕</font>
 <font size="4">
<font color="#000000">大會，朝臣畢集。坐裁竟，問王楨之曰：「我何如卿第七叔？」</font>
</font>
 <font color="#262626">王氏譜曰：「楨之字公榦，琅邪人，徽之子。歷侍中、大司馬長史。」第七叔，獻之也。</font>
 <font size="4">
<font color="#000000">于時賓客為之咽氣。王徐徐答曰：「亡叔是一時之標，公是千載之英。」一坐懽然。</font>
</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「桓玄不為『太傅』，當是『太尉』之誤，事在元興元年。晉書楨之傳作『太尉』。」</font>
</p>
<p height="0pt" width="2em" align="left">
<font size="4">
<font color="#000000">８７桓玄問劉太常曰：</font>
</font>
 <font color="#C00000">〔一〕</font>
 <font size="4">
<font color="#000000">「我何如謝太傅？」</font>
</font>
 <font color="#C00000">〔二〕</font>
 <font color="#262626">劉瑾集敘曰：「瑾字仲璋，南陽人。祖遐，父暢。暢娶王羲之女，生瑾。瑾有才力，歷尚書、太常卿。」</font>
 <font size="4">
<font color="#000000">劉答曰：「公高，太傅深。」又曰：「何如賢舅子敬？」</font>
</font>
 <font color="#C00000">〔三〕</font>
 <font size="4">
<font color="#000000">答曰：「樝、梨、橘、柚，各有其美。」</font>
</font>
 <font color="#262626">莊子曰：「樝、梨、橘、柚，其味相反，皆可於口也。」</font>
</p>
<p height="0pt" width="2em" align="left">
<font size="4">
<font color="#222A35">【箋疏】</font>
</font>
</p>
<p height="0pt" width="2em" align="left">
<font color="#C00000">〔一〕</font>
 <font color="#262626">程炎震云：「晉書九十九玄傳：『玄為相國，楚王以平西長史劉瑾為尚書。』」嘉錫案：隋志有晉太常卿劉瑾集九卷。</font>
</p>
<p height="0pt" width="2em" align="left">
<font color="#C00000">〔二〕</font>
 <font color="#262626">法書要錄二梁中書侍郎虞龢論書表曰：「謝靈運母劉氏，子敬之甥。故靈運能書，而特多王法。」嘉錫案：靈運母蓋即劉暢之女也。</font>
</p>
<p height="0pt" width="2em" align="left">
<font color="#C00000">〔三〕</font>
 <font color="#262626">嘉錫案：桓玄之為人，性耽文藝，酷愛書畫，純然名士家風，而又暴戾恣睢，有同狂狡。蓋是楊廣、趙佶一流人物，但彼皆帝王家兒，適承末運；而玄乃欲為開國之太祖，為可笑耳。其平生最得意者，尤在書法。今以法書要錄考之，王僧虔論書云：「桓玄書自比右軍，議者未之許，云可比孔琳之。」虞龢論書表云：「二王暮年，皆勝於少，同為終古之獨絕，百代之楷式。桓玄耽玩，不能釋手。乃撰二王紙跡，雜有縑素正行之尤美者，各為一帙，常置左右。及南奔，雖甚狼狽，猶以自隨。擒獲之後，莫知所在。」又云：「子敬常牋與簡文十許紙，題最後云：『民此書甚合，願存之。』此書為桓玄所寶。」又云：「謝奉起廟，悉用棐材。右軍取棐，書之滿床，奉收得一大簀。子敬後往，謝為說右軍書甚佳，而密已削作數十棐板，請子敬書之，亦甚合。奉並珍錄。奉後孫履，分半與桓玄，用履為揚州主簿。」庾肩吾書品：「桓玄、敬道，品在中上。論曰：『季琰（王珉字）、桓玄，筋力俱駿。』」李嗣真後書品中中品云：「桓玄如驚蛇入草，銛鋒出匣。」竇臮述書賦云：「敬道耽翫，銳思毫翰。依憑右軍，志在淩亂。草狂逸而有度，正疏澀而猶憚。如浴鳥之畏人，等驚波之泛岸。」張懷瓘書斷妙品云：「桓玄嘗慕小王，善於草法，譬之於馬，則肉翅已就，蘭筋初生，畜怒而馳，日可千里。洸洸赳赳，實亦武哉。非王之武臣，即世之刺客。列缺吐火，共工觸山，尤剛健倜儻。夫水火之性，各有所長。火能外光，不能內照。水能內照，不能外光。若包五行之長，則可謂通矣。」按嗣真之意謂玄書雖佳，但嫌其過剛，而乏柔美之趣耳。綜各書之言觀之，玄賞鑒之精既如彼，毫素之工又如此。畢生景仰，惟在二王。結習既深，故屢以獻之自比。其不上擬右軍者，以永和勝流，淪喪都盡，無可發問故也。身為操、莽，而自命若斯，寧復有英雄之氣乎？</font>
</p>
<p height="0pt" width="2em" align="left">
<font size="4">
<font color="#000000">８８舊以桓謙比殷仲文。</font>
</font>
 <font color="#262626">中興書曰：「謙字敬祖，沖第三子。尚書僕射、中軍將軍。」晉安帝紀曰：「仲文有器貌才思。」</font>
 <font size="4">
<font color="#000000">桓玄時，仲文入，桓於庭中望見之，謂同坐曰：「我家中軍，那得及此也！」</font>
</font>
</p>
</body>
</html>
